༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W24790
lin/a
ImageGroup:
ISBN:
OOKG09988
7542008781
LCCN:
Title:
གསུང་འབུམ། བློ་བཟང་ལུང་རྟོགས་བསྟན་པའི་རྒྱལ་མཚན་
gsung 'bum/_blo bzang lung rtogs bstan pa'i rgyal mtshan
བློ་བཟང་ལུང་རྟོགས་བསྟན་པའི་རྒྱལ་མཚན་
Author:
Descriptor:
Original Publication:
blo bzang lung rtogs bstan pa'i rgyal mtshan
in the gsung 'bum of a rol blo bzang lung rtogs bstan pa'i rgyal mtshan
n/a;n/a
Place:
|zi ling
Publisher:
mtsho sngon mi rigs dpe skrun khang
2002
Date:
Volume:
Total Volumes:
TBRC Pages:
1
12
n/a
Introductory Pages:
Text Pages:
Scanning Information:
n/a
Scanned at M/S Satluj Infotech Images, E-45, Sector 27 Noida, District Gautam Buddha
Nagar, U.P. 201301 via New Delhi, IN for the Tibetan Buddhist Resource Center, 150 17th
st., New York, NY 10011, U.S.A 2006. Comments: 2008



۰۰:۰۰:۰۰:۰۰:۰۰:
۰۰:۰۰۰۰۰۰۰۰۰۰۰۰:۰۰:۰۰:۰۰:۰۰:::::::::::::::::۰۰:۰۰:۰۰.۰۰۰::۰.۰۰۰.۰.:.:::::.:.:.:.:۰۰:۰۰ ۰۰۰۰۰۰۰۰۰۰۰۰۰۰۰۰۰۰۰۰۰۰۰۰۰۰۰۰۰۰۰۰::::::::::::::



་
༄༅།།རྗེ་བཙུན་ཨ་རོལ་རྡོ་རྗེ་འཆང་སྐུ་ཕྲེང་གསུམ་
པ་བློ་བཟང་ལུང་རྟོགས་བསྟན་པའི་རྒྱལ་
མཚན་གྱི་གསུང་རྩོམ་ཕྱོགས་བསྒྲིགས།
མཚོ་ལྷོ་ཁུལ་བོད་ཀྱི་སྐད་ཡིག་བྱ་བའི་ཨུ་ཡོན་ལྷན་ཁང་གིས་
འཚོལ་སྡུད་ལེགས་སྒྲིག་བྱས།
མཚོ་སྔོན་མི་རིགས་དཔེ་སྐྲུན་ཁང་།



图书在版编目(CIP)数据
第三世阿饶罗桑伦朵旦贝尖赞文集/阿烧仓著,
西宁:青海民族出版社,2002.7
ISBN 7-5420 - 0878 -1
1.阿…
山,论藏 - 注释 - 藏语
I.第…
N.B944.
中国版本图书馆 CP 数据核字(2002)第035893号



མཛད་པ་པོ་ངོ་སྤྲོད་མདོར་བསྡུས།
༄༅། །གཞུང་འདིའི་བྱེད་པོ་རེབ་གོང་སྐུ་གཞོགས་ཆེན་མོ༧ཨ་རོལ་རྡོ་
རྗེ་འཆང་སྐུ་ཕྲེང་གསུམ་པ་བློ་བཟང་ལུང་རྟོགས་བསྟན་པའི་རྒྱལ་མཚན་་་་་་
དཔལ་བཟང་པོ་ནི། མདོ་སྨད་རེབ་གོང་གསེར་མོ་ལྗོངས་ཀྱི་ཆར་གཏོགས་
མགར་རྩེ་ཉིན་ནམ་ཨ་བུར་དུ་གྲགས་པའི་འབྲོག་སྡེ་ཁམ་མདངས་ཞེས་པར་
མགར་གྱི་རིགས་ལས་མཆེད་པའི་ཨ་བུར་ནང་སོའམ་པེ་ཧུའི་རྒྱུད་ལས་ཡབ་
དགེ་འདུན་བསོད་ནམས་དང་ཡུམ་སྒྲོལ་མ་སྐྱིད་གཉིས་ཀྱི་སྲས་སུ་རབ་བྱུང་
བཅོ་ལྔ་བའི་ས་བྱི་སྟེ་སྤྱི་ལོ ༡༨༨༨ ལོར་སྐུ་འཁྲུངས་པ་ཡིན་ཞིང་། དམ་པ་
འདི་ཉིད་ཐུན་མོང་མ་ཡིན་པའི་ངོ་བོར་རྒྱལ་ཀུན་སྙིང་རྗེའི་རང་གཟུགས་་་་
འཕགས་མཆོག་ཕྱག་ན་པདྨོ་དང་། གྲུབ་མཐའ་ཐམས་ཅད་ཀྱི་ཡང་རྩེ་
དཔལ་ལྡན་ཐལ་འགྱུར་བའི་ཤིང་རྟའི་སྲོལ་འབྱེད་ཆེན་པོ་སློབ་དཔོན་
སངས་རྒྱས་བསྐྱངས། བཀའ་གདམས་བསྟན་པའི་མེས་པོ་འབྲོམ་སྟོན་རྒྱལ་
བའི་འབྱུང་གནས། བོ་དོང་པཎ་ཆེན་ཕྱོགས་ལས་རྣམ་རྒྱལ། རྗེ་དྲུང་མཁས་
གྲུབ་བསམ་གཏན་རིན་ཆེན། རོང་སྟོན་མཁན་ཆེན་བློ་བཟང་གྲགས་པ།
མགར་རྩེ་ཆོས་རྗེ་ཤེས་རབ་ཉི་མ། གྲུབ་པའི་གཙུག་རྒྱན་རྣམ་འདྲེན་བླ་མ་
སྐལ་ལྡན་རྒྱ་མཚོ་རྣམས་ཀྱི་སྤྲུལ་བ་ཡིན་པར་བཤད་ལ། ཡོངས་གྲགས་སུ་རྗེ་
་་་..



འདིའི་སྐུ་ཕྲེང་དང་པོ་ནི་རབ་འབྱམས་གཞུང་བརྒྱའི་མངའ་བདག་ཨ་རོལ་
གྲགས་པ་རྒྱ་མཚོ་དང༌། གཉིས་པ་ཁྱབ་བདག་འཁོར་ལོའི་མགོན་པོ་སྐྱབས་
རྗེ་བློ་བཟང་ལུང་རིགས་རྒྱ་མཚོ། གསུམ་པ་ཡོངས་རྫོགས་བསྟན་པའི་བདག་
པོ་རྡོ་རྗེ་འཆང་འདི་ཉིད་ཡིན་ནོ། །མཆོག་སྤྲུལ་འདི་ཉིད་འཁྲུངས་མ་ཐག་
ནས་ཙོག་པུར་སྤྱན་ཕྱེ་ཞིང་འཛུམ་དང་བཅས་བཞུགས་པ་སོགས་ཡ་མཚན་
པའི་སྤྱོད་པ་ཕལ་བའི་ངང་ཚུལ་ལས་འདས་པ་བྱུང་། དེའི་ཚེ་ཡབ་ཀྱིས་ཡི་
དམ་སྐྱབས་ཞེས་མཚན་གསོལ། སྐུ་ན་ཕྲ་མོའི་དུས་ཀྱི་རྩེད་འཇོའང་རི་ཁྲོད་
འདེབས་པ་དང་ལྷ་ཁང་བཞེངས་པ། མཆོད་པ་འབུལ་བ། ཕྱག་གཉིས་
མཉམ་གཞག་མཛད་དེ་ཏིང་ངེ་འཛིན་ལ་བཞུགས་པའི་ཚུལ། གྲོགས་ཀྱི་བྱིས་
པ་རྣམས་ལ་ཆོས་འཆད་པ་དང་། ཕྱག་དབང་འཇོག་པ། བུམ་ཆུ་གཏོར་
བའི་རྣམ་པ་སོགས་རིང་ནས་ལེགས་མཛད་དེ་དག་ལ་གོམས་པའི་དན་་་་་་་
རྟགས་སྐྱེས་ཆེན་དམ་པའི་ཡོན་ཏན་ལྷན་སྐྱེས་སུ་མངའ་བ་དང་། ཕྱིའི་
འབྱུང་གི་རྟེན་འབྲེལ་གྱི་སྣང་བ་མངོན་དུ་གྱུར་པ་མང་དུ་མཛད། གཞན་
ཡང་ཁོང་ལ་སྐུ་མཆེད༧ངེས་པ་དོན་གྱི་པཎྜི་ཏ་ཆེན་པོ་མར་ནང་རྡོ་རྗེ་་་་་་
འཆང་འཇིགས་མེད་དམ་ཆོས་རྒྱ་མཚོ་མི་ཕམ་དབྱངས་ཅན་དགེས་པའི་རྡོ་
རྗེ་དཔལ་བཟང་པོ་འཁྲུངས་ཤིང་། སྐུ་སྲིང་གསུམ་བཅས་མིང་སྲིང་ལྔ་ཡོད་
པར་གྲགས། ཁོང་རིན་པོ་ཆེ་དགུང་ལོ་གསུམ་གྱི་སྟེང་རྒྱལ་བའི་དབང་བོ་
བཅུ་གསུམ་པ་ཆེན་པོའི་རིགས་ཀྱི་ཅོད་པན་ཡོངས་འཛིན་ཞྭ་དམར་པཎྜི་ཏ་
དགེ་འདུན་བསྟན་འཛིན་རྒྱ་མཚོ་དང་དཔལ་རྡོ་རྗེ་འཇིགས་བྱེད་དང་མི་་་་



གཉིས་པ་གྲུབ་པའི་དབང་ཕྱུག་ཆེན་པོ༧རྗེ་འཇིགས་མེད་བསམ་གཏན་རིན་
པོ་ཆེ་རྣམ་གཉིས་ཀྱི་ལུང་བཞིན། གསེར་ལྗོངས་ཡུལ་གྱི་སྐྱབས་མགོན་དྲུག་
པ་ཆེན་པོ་ཤར་ཐམས་ཅད་མཁྱེན་པ༧རྗེ་བཙུན་བློ་བཟང་སྐལ་ལྡན་བསྟན་
པའི་རྒྱལ་མཚན་དཔལ་བཟང་པོས་རྗེ་ཨ་རོལ་བློ་བཟང་ལུང་རིགས་རྒྱ་་
མཚོའི་ཡང་སྲིད་དུ་ཐུགས་ཐག་བཅད། དགུང་ལོ་ལྔའི་སྟེང་རོང་བོ་དགོན་
ཆེན་གྱི་དགེ་བའི་བཤེས་གཉེན་ཆེན་པོ་རབ་འབྱམས་པ་བློ་བཟང་དར་རྒྱས་
ཡོངས་འཛིན་དུ་བསྟེན་ཏེ། དབྱངས་དང་གསལ་བྱེད་ཀྱི་ཡི་གེ་སྦྱོར་ཀློག་
དང་མགོ་སྐྱབས་འགྲོ་ནས་བཟུང་འདོན་ཆ་ཡོངས་རྫོགས་ཐུགས་འཛིན་་་་་
མཛད་པར་དཀའ་ཚེགས་ཅུང་ཟད་ཀྱང་མེད་པར་ཐུགས་སུ་ཆུད། དགུང་ལོ་
བདུན་པའི་སྟེང༧གོང་ས་སྐྱབས་མགོན་ཐམས་ཅད་མཁྱེན་པ་རྗེ་བཙུན་བློ་་་
བཟང་སྐལ་ལྡན་བསྟན་པའི་རྒྱལ་མཚན་དཔལ་བཟང་པོའི་སྤྱན་སྔར། བར་
མ་རབ་བྱུང་དང་དགེ་ཚུལ་གྱི་སྡོམ་པ་བཞེས་ཏེ་བློ་བཟང་ལུང་རྟོགས་བསྟན་
པའི་རྒྱལ་མཚན་དཔལ་བཟང་པོ་ཞེས་མཚན་གསོལ། ལོ་དེར་རོང་བོ་དགོན་
ཆེན་བདེ་ཆེན་ཆོས་འཁོར་གླིང་གི་ཆོས་ཁྲིར་མངའ་གསོལ་ཞིང་། མཁས་
གྲུབ་བྱེ་བའི་བསྟི་གནས་རོང་དགོན་ཐོས་བསམ་རྣམ་རྒྱལ་གླིང་གི་ཆོས་གྲྭར་
གསར་ཞུགས་མཛད་དེ་དགུང་གྲངས་ཉེར་བཞིའི་བར་དུ་རིག་པའི་སྒོ་་་་་་
འབྱེད་བསྡུས་གྲྭ་ནས་བཟུང་གཞུང་ཆེན་བཀའ་པོད་ལྔའི་སྤྱི་དོན་དང་་་་་་་་
མཐའ་དཔྱོད་ཀྱི་སྟེང་དཔེ་ཁྲིད་ཞིབ་རྒྱས་དང་རྩོད་པ། དོགས་གཅོད།
ཐུགས་འཛིན། སྐྱོར་སྦྱངས་སོགས་སློབ་གཉེར་ཤིན་ཏུ་དམར་བ་མཛད་པས་
ཚ་
，



མཁས་དགུའི་ཡིད་ཀྱི་བརྟན་པ་དབང་མེད་དུ་ཕྲོགས། ཐུགས་རབ་ཤིན་ཏུ་
ཆེ་བ་དཔེར་ན་སྔ་དྲོ་རེ་ལ་ལེགས་བཤད་སྙིང་བོའི་དཔེ་ཆ་མདའ་ཚད་མ་་་་
གསུམ་རེ་སྐྱོར་ཚར་ལྔ་དྲུག་ཙམ་གནང་ན་ཐུགས་ཐོག་ནས་ཤར་མར་འགྲོ་བ་
དང་། གང་ཟིན་གཏན་ནས་བསྙེལ་དུ་མེད་པས་གཟུངས་སྤོབས་ཤེས་རབ་
ཀྱི་གཏེར་ལ་དབང་འབྱོར་བའི་རང་རྟགས་མངོན་དུ་གསལ། ཞོར་དུ་སུམ་
རྟགས་དག་གསུམ་དང་སྒྲ་སྙན་སྨན་རྩིས་སོགས་ཐུན་མོང་བའི་རིག་གནས་
མཐའ་དག་ལའང་སྦྱངས་པ་མཐར་ཕྱིན་པ་གནང་། གཞན་ཡང་ཐུན་མོང་
མ་ཡིན་པའི་ནང་དོན་རིག་པ་ལས། གསང་སྔགས་རྒྱུད་སྡེ་བཞིའི་ལམ་
གྱི་གནད་སྤྱི་དང་བྱེ་བྲག་རྒྱུད་སྡེ་སོ་སོའི་དཀྱིལ་འཁོར་གྱི་ཐིག་དང་ཕྱག་རྒྱ།
གར་དང་རོལ་མོ་འབུད་དཀྲོལ་རྡུང་གསུམ་ཚུན་ཆད་ཀྱི་ཕྱག་ལེན་དང་།
ཞིབ་ཆ་རྣམས་སོ་སོར་མ་འདྲེས་པར་བཤེས་གཉེན་མཁས་པའི་མདུན་སར་
ཞིབ་ཁྲིད་དང་བརྡར་ཤ་ཆོད་པའི་སྦྱང་བ་གཏིང་ཕྱིན་པར་མཛད་པ་སོགས་
མདོར་ན་མདོ་སྔགས་རིག་གནས་དང་བཅས་པའི་གཞུང་ལུགས་མཐའ་དག་
ཐོས་ཙམ་དང་སྦྱངས་ཙམ་མ་ཡིན་པར། ལུང་དང་རིགས་པའི་ལམ་ནས་
ཐོས་བསམ་གྱི་སྒྲོ་འདོགས་ལྷག་ལུས་མེད་པར་བཅད་དེ་མཁས་དགུའི་་་་་་
གཙུག་རྒྱན་དམ་པར་གྱུར། དགུང་ལོ་ཉེར་གཅིག་པ་ས་སྤྲེལ་ཏེ་སྤྱི་
ལོ ༡༩༠༨ ལོའི་ས་གའི་བཅུ་གཅིག་ཉིན་སྐྱབས་མགོན་ཐམས་ཅད་མཁྱེན་པ་
རྗེ་བཙུན་བློ་བཟང་སྐལ་ལྡན་བསྟན་པའི་རྒྱལ་མཚན་དཔལ་བཟང་པོའི་་་་་
ཞལ་སྔ་ནས་མཁན་སློབ་སྦྲགས་མ་གནང་སྟེ་བརྟན་མཁས་གཉིས་ལྡན་གྱི་་་་་



དགེ་འདུན་གྲངས་ཚང་བའི་དབུས་སུ་བསླབ་གཞི་ཡོངས་སུ་རྫོགས་པའི་་་་་
དགེ་སློང་གི་སྡོམ་པ་ལེགས་པར་མནོས། ལོ་སྔ་ཕྱི་འདི་དག་གི་སྐབས་སུ་རྒྱལ་
དབང་ཐམས་ཅད་མཁྱེན་པའི་རིགས་ཀྱི་ཅོད་པན་ཡོངས་འཛིན་ཞྭ་དམར་་་་
པཎྜི་ཏ་དགེ་འདུན་བསྟན་འཛིན་རྒྱ་མཚོ་དང་ཤར་སྐྱབས་མགོན་དྲུག་པ་་་་
ཆེན་པོ་རྗེ་བཙུན་བློ་བཟང་སྐལ་ལྡན་བསྟན་པའི་རྒྱལ་མཚན། གཤིན་རྗེ་
གཤེད་ཀྱི་རྣལ་འབྱོར་པ་གྲུབ་པའི་དབང་ཕྱུག་རྗེ་འཇིགས་མེད་བསམ་་་་་་་
གཏན། སྐྱབས་མཆོག་ཀིརྟི་རིན་པོ་ཆེ་བློ་བཟང་འཕྲིན་ལས། རོང་བོའི་ཁྲི་
ཆེན་རྡོ་རྗེ་འཆང་འཇམ་དབྱངས་ཐུབ་བསྟན་རྒྱ་མཚོ། སྙན་བརྒྱུད་གདམས་
པའི་མངའ་བདག་བླ་ཁོ་རྡོ་རྗེ་འཆང་འཇིགས་མེད་འཕྲིན་ལས་རྒྱ་མཚོ་་་་་་་
དཔལ་བཟང་པོ། ཆེ་ཤོས་བྱང་ཆུབ་བསྟན་པའི་སྒྲོན་མེ་སོགས་མཁས་གྲུབ་
དམ་པ་བཅུ་ཕྲག་ལྷག་གི་ཞབས་པད་ཚུལ་བཞིན་བསྟེན་ཏེ། སྡེ་སྣོད་གསུམ་
རྒྱུད་སྡེ་བཞི་ཐུན་མོང་རིག་གནས་དང་བཅས་པའི་དགོངས་དོན་ཐོས་པས་
མཐའ་རྒྱུ་བཅད། བསམ་པས་གཏན་ལ་ཕབ། སྒོམ་པས་ཉམས་སུ་བཞེས་ཏེ་
མཁས་བཙུན་བཟང་གསུམ་འཆད་རྩོད་རྩོམ་གསུམ་དང་འཁོར་ལོ་གསུམ་གྱི་
སྒོ་ནས་རྒྱལ་བསྟན་རིན་པོ་ཆེ་སྤྱི་དང་རྒྱལ་བ་བློ་བཟང་གྲགས་པའི་མདོ་་་་་
སྔགས་ཆོས་ཚུལ་དྲི་བྲལ་གསེར་སྦྱངས་བཙོ་མ་ལྟ་བུ་ཕྱོགས་ཐམས་ཅད་དུ་་་་
དར་ཞིང་རྒྱས་པར་མཛད། གཞན་ཡང་། རྒྱལ་བའི་བཀའ་དང་བསྟན་
བཅོས་འགྱུར་རོ་ཅོག་གི་ལྗགས་ལུང་གི་རྒྱུན་གང་བཞུགས་དང་། རྗེ་ཡབ་
སྲས་གསུམ་དང་རྒྱལ་དབང་པཎ་ཆེན་སྐུ་ཕྲེང་རིམ་བྱོན། ས་སྐྱ་གོང་མ་རྣམ་



ལྔ་སོགས་གྲུབ་མཐའ་རིས་མེད་ཀྱི་སྔོན་བྱོན་མཁས་པའི་དབང་བོ་ཚད་མར་
གྱུར་པ་མཐའ་དག་གི་གསུང་འབུམ་གྱི་ལུང་རྒྱུན་གང་བཞུགས་དང༌། བྱང་
ཆུབ་ལམ་གྱི་རིམ་པའི་ཁྲིད་ཆེན་བརྒྱད་དུ་གྲགས་པ་སོགས་དེང་སྐབས་མདོ་
དབུས་ཁམས་གསུམ་ན་དབང་ལུང་ཁྲིད་གསུམ་མན་ངག་སྙན་བརྒྱུད་ཀྱི་་་་་་
གདམས་པ་བར་མ་ཆད་པ་གང་བཞུགས་ཐམས་ཅད་སྐུ་ངལ་ལ་མ་བལྟས་་་་་
པར་རྩོལ་བ་ཤུགས་དྲག་པོས་གསན་བཞེས་མཛད་པས་ཐོས་པ་རྒྱ་མཚོའི་ཕ་
རོལ་ཏུ་སོན་ཅིང་། མན་ངག་རྒྱ་མཚོའི་གཏེར་ལ་མངའ་བསྒྱུར་བའི་ཆོས་ཀྱི་
རྒྱལ་པོ་ཆེན་པོར་གྱུར་ཏོ། །དེ་ལྟར་ལུང་དང་རྟོགས་པའི་ཡོན་ཏན་ཀློང་དུ་
བརྡོལ་ཏེ་མཁས་གྲུབ་བྱེ་བའི་གཙུག་རྒྱན་དུ་གྱུར་ཀྱང་ཆེར་རློམ་དྲེགས་པའི་
དྲི་ཙམ་ཡང་མི་མངའ་ཞིང་ཞི་དུལ་སྤྱོད་པའི་རྨད་བྱུང་རྣམ་ཐར་གཙང་མ་་་
ལས་མི་འདའ་བར་རྒྱལ་བ་དགྱེས་པའི་ཚུལ་ཁྲིམས་རྣམ་པར་དག་པའི་དྲི་་་་
བསུང་ཕྱོགས་བཅུར་ཁྱབ་པའི་འདུལ་འཛིན་ཆེན་པོ་ལགས། དགུང་གྲངས་
ཉེར་ལྔ་བ་ཆུ་བྱི་སྟེ་སྤྱི་ལོ ༡༩ ༡༢ལོར། རོང་བོ་དགོན་ཆེན་གྱི་གསེར་ཁྲིར་
མངའ་གསོལ་མཛད་དེ་བགྲང་བྱ་གསུམ་གྱི་རིང་འཆད་ཉན་འགྲིག་ཁྲིམས་་་་་
སོགས་ཤིན་ཏུ་དམར་བར་བསྐྱངས། དགུང་གྲངས་ཉེར་བརྒྱད་པ་ཤིང་ཡོས་
ཏེ་སྤྱི་ལོ༡༩ ༡༥ལོར་སྐྱབས་མགོན་དྲུག་པ་ཆེན་པོ་དགོངས་པ་ཆོས་དབྱིངས་
སུ་ཐིམ་རྗེས། རྡོ་རྗེ་འཆང་འདི་ཉིད་རོང་བོ་དགོན་ཆེན་དུ་སྐྱབས་མགོན་
ཐམས་ཅད་མཁྱེན་པའི་རྒྱལ་ཚབ་ཏུ་བཞུགས་ཏེ། སྐྱབས་མགོན་བདུན་
པ་ཆེན་པོ་གདན་སར་ཕེབས་པའི་བར་དགོན་ཆེན་གཙོ་བྱས་སྒྲུབ་སྡེ་ལྷ་་་་་་



འབངས་དང་བཅས་པའི་ཆོས་སྲིད་ཀྱི་བྱ་བ་སྤྱིའི་འགན་ཅི་ལྕོགས་ཀྱིས་་་་་་་
བཞེས་ཤིང་། ལྷག་པར་ཡང་སྲིད་རིན་པོ་ཆེ་རྩད་གཅོད་དང་བརྟག་ཞུ།
མཚན་འབུལ། གདན་ས་ཆེན་པོར་ཞབས་པད་འཁོད་པ་སོགས་ཀྱི་བྱ་བའི་
གདུང་ཕྲག་ཏུ་བཞེས། དེ་ནས་དགུང་གྲངས་སོ་ལྔའི་བར་རེབ་གོང་ཕྱོགས་
ཀྱི་དགོན་སྡེ་ཆེ་ཆུང་ཤིན་ཏུ་མང་པོར་ཕེབས་ཏེ་དབང་ལུང་བཀའ་ཆོས་་་་་
མཐའ་ཡས་པ་བསྩལ་ཏེ་དད་ལྡན་འགྲོ་བ་ཀུན་ལ་ཐར་བའི་ས་བོན་བསྐྲུན།
དགུང་གྲངས་སོ་དྲུག་བཞེས་པ་ཆུ་ཕག་སྟེ་སྤྱི་ལོ༡༩༢༣ ལོར་ཨ་ཚོགས་་་་་་་
དཔོན་པོས་དགོན་པ་གསར་འདེབས་ཀྱི་མཐུན་རྐྱེན་དུ་རྟ་ཆེན་བརྒྱ་དང་་་་་་
ལུག་ཆིག་སྟོང་སྦྱར་འོག དཔལ་འཁོར་ལོ་སྡོམ་པའི་ཕོ་བྲང་མདོ་སྨད་རྫོང་
བཞིའི་ཡང་རྩེ་གནས་ཆེན་ཙ་རི་དང་བྱིན་རླབས་མཉམ་པའི་གནས་མཆོག་
སྐྱིད་པོ་བྲག་དཀར་སྤྲེལ་རྫོང་དུ་ཆོས་སྡེ་ཆེན་པོ་ཐོས་བསམ་ཡོན་ཏན་དར་་་་
རྒྱས་གླིང་ཕྱག་འདེབས་མཛད་པའི་འགོ་ཚུགས། ཐོག་མའི་དུས་ལ་དགོན་
མཚན་དུ་བདེ་ཆེན་ལྷུན་འགྲུབ་ཆོས་རྫོང་ཞེས་གསོལ་བར་གྲགས། མེ་
སྟག་སྟེ་སྤྱི་ལོ༡༩༢༦ལོར་དགོན་དེར་གཞི་གསུམ་གྱི་ཕྱག་ལེན་ཕྲ་ཞིབ་དང་
འགྲིག་ལམ་གསར་འཛུགས་གནང་། དགུང་གྲངས་ཞེ་གཉིས་པ་ས་སྦྲུལ་ཏེ་
སྤྱི་ལོ ༡༩༢༩ ལོར་དགོན་འདིར་གཞུང་ཆེན་བཀའ་པོད་ལྔའི་འཆད་ཉན་གྱི་
སྲོལ་བཙུགས། དགུང་གྲངས་ལྔ་བཅུ་བ་མེ་གླང་སྟེ་སྤྱི་ལོ ༡༩ ༣༧ལོར་དབུས་
གཙང་ཆོས་ཀྱི་དགའ་ཚལ་དུ་ཕེབས་ཏེ་ཇོ་ཤཱཀ་རྣམ་གཉིས་གཙོས་རྟེན་གཙོ་
རྣམས་ལ་མཆོད་འབུལ་རྒྱ་ཆེན་གནང་ཞིང་། གདན་ས་ཆེན་པོ་བཞི་དང་
pa
ཡིས༔



རྒྱུད་གྲྭ་རྣམ་གཉིས་གཙོས་ཆོས་སྡེ་ཁག་གི་དགེ་འདུན་པ་རེ་རེའི་ཕྱག་ཏུ་་་་་
བོད་དངུལ་སྲང་གང་དང་ཞོ་ལྔ་རེའི་སྐུ་འགྱེད་ཕུལ་བ་སོགས་བསྙེན་བཀུར་
རྒྱ་ཆེན་བྱས། དེ་དུས་ཀྱི་སྲིད་སྐྱོང་སྟག་བྲག་རིན་པོ་ཆེ་ནས་རྗེ་ཉིད་ལ་
མཁན་པོ་ནོ་མོན་ཧན་གྱི་ཆོ་ལོ་གནང་སྟེ་ལུགས་གཉིས་ཀྱི་གཟིགས་སྐྱོང་རྒྱུ་
ཆེ་བ་ཐོབ། ས་སྟག་ལོར་ཕྱིར་རང་དགོན་དུ་ཕེབས་རྗེས་རྟེན་གཙོ་ཁག་ལ་
མཆོད་འབུལ་དང་དགེ་འདུན་ལྔ་བརྒྱ་ཙམ་བཞུགས་པ་ལ་སྣམ་ཕྲུག་རྩེར་་་་་
སོན་གྱི་ཟླ་གམ་རེ་སྐུ་འགྱེད་དུ་ཕུལ། དགུང་གྲངས་ང་གཉིས་པ་ས་ཡོས་ཏེ་
སྤྱི་ལོ༡༩༣༩ ལོར་རོང་བོ་དགོན་ཆེན་དུ་རྟེན་གཙོ་ཁག་ལ་སྙན་དར་མར་མེ་
སྟོང་འབུལ་སོགས་མཆོད་སྤྲིན་རྒྱ་ཆེན་ཕུལ་བ་དང་གྲྭ་ཚང་གསུམ་གྱི་དགེ་་་
འདུན་ཆིག་སྟོང་ལྷག་དང་རི་ཁྲོད་པ་ཉིས་བརྒྱ་ལྷག་ལ་སྣམ་ཕྲུག་རྩེར་སོན་
གྱི་གོང་རྣམ་རེ་སྐུ་འགྱེད་དུ་ཕུལ། དགུང་གྲངས་ང་གསུམ་པ་ལྕགས་འབྲུག་
སྟེ་སྤྱི་ལོ ༡༩༤༠ ལོར་སྤྲེལ་རྫོང་དགོན་འདིའི་གཞུང་ཆེན་པོ་ཏི་ལྔའི་འཆད་་་
ཉན་ཡིག་ཆ་སྒོ་མང་ལྟར་མཛད་རྒྱུ་བྱས་ཤིང་ལོ་དེར《 རྨད་བྱུང་ཐོས་བསམ་
ཡོན་ཏན་དར་རྒྱས་གླིང་གི་བཅའ་ཁྲིམས་གསེར་གྱི་ཕྲེང་མཛེས》ཞེས་བྱ་་་་
བའི་བཅའ་ཡིག་ཆེན་མོ་ལྗགས་རྩོམ་གནང་བ་དང་རྟེན་བཞེངས་མང་དུ་་་་
མཛད། དགུང་གྲངས་རེ་བདུན་པ་ཤིང་རྟ་སྟེ་སྤྱི་ལོ༡༩༥༤ལོར། འཇམ་
མགོན་བསྟན་པའི་འབྱུང་གནས་སྐུ་འབུམ་གཞུང་ནས་ནན་ཞུས་མཛད་པ་་་
ལྟར་བྱམས་པ་གླིང་གི་མཁན་པོར་བཞུགས་ནས་ལོ་གསུམ་གྱི་རིང་དགེ་་་་་་
འདུན་ཚོགས་པ་ཉིས་སྟོང་བརྒལ་བར་ཆོས་སྲིད་ཟུང་འབྲེལ་གྱི་སྒོ་ནས་་་་་་་
，



ལེགས་པར་བསྐྱངས། ཡུལ་ཕྱོགས་སོ་སོའི་འདོད་མོས་ལྟར་སྐུ་ཚེ་གང་བོར་
དུས་འཁོར་དབང་ཆེན་ཉེར་བདུན་གསུངས་པ་དང་། ཐུགས་རྗེ་ཆེནཔོའི་
དབང་ཆེན་ཡང་གང་མང་གནང་མྱོང་། མདོ་དབུས་གཉིས་སུ་མཛད་
འཕྲིན་ཕྱོགས་བཅུར་རྒྱས་པ་ལ་བརྟེན་ནས་སྙན་པའི་གྲགས་པ་གངས་་་་་་་་
ལྗོངས་ཡོངས་སུ་ཁྱབ། ལེགས་བཤད་ཀྱི་བགོ་སྐལ་མང་དུ་བསྩལ་ནས་ཤེས་
རིག་དྲིན་གྱིས་བསྐྱངས་པའི་སློབ་བུའི་གདུལ་བྱ་ཡང་ཧ་ཅང་རྒྱས་ཏེ། མདོ་
སྨད་ལྷོ་བྱང་གི་ཆར་འཁོད་པའི་གྲུབ་མཐའ་རིས་མེད་ཀྱི་བླ་མ་སྤྲུལ་སྐུ་ཡོད་
ཚད་དང་། བཀའ་རབ་འབྱམས་སྨྲ་བའི་དགེ་བའི་བཤེས་གཉེན་དུས་ཐོག་
དེར་བྱོན་པ་ཕལ་ཆེར་ཞལ་སློབ་ཏུ་མ་གྱུར་པ་མེད་པ་ལྟ་བུར་སྣང་བས་དེ་་་་
དག་གི་མཚན་རེ་རེ་བཞིན་ཞིབ་ཏུ་འགོད་མི་ནུས་སོ། །རྩོམ་པའི་ཡོན་ཏན་
རྩལ་དུ་རྫོགས་པས་མདོ་རྒྱུད་གང་གི་དགོངས་འགྲེལ་མཛད་དགོས་ནའང་་་་
ཆག་ཐོགས་མི་མངའ་མོད། སྔོན་བྱོན་མཁས་གྲུབ་དམ་པའི་བཀའ་འབུམ་རི་
བོའི་གཏོས་དང་མཉམ་པ་དག་ས་རྡུལ་ཁྲོད་ན་འོ་བརྒྱལ་བར་གཟིགས་ནས་
གསུང་རྩོམ་ཕོན་ཆེ་བ་མ་མཛད་ལ། འོན་ཀྱང་ལམ་རིམ་དམིགས་ཁྲིད་
སོགས་འགའ་བཞུགས་པ་ནི་དམ་པའི་མན་ངག་གིས་བརྒྱན་ཅིང་། ཉམས་
མྱོང་གི་གསུང་ལགས་གཤིས། གསུང་རབ་མཐའ་དག་གི་བརྗོད་བྱའི་གནད་
འདུས་ཤིང་། གདུལ་བྱའི་རྒྱུད་འཁུལ་ཚབས་ཆེ་བ་སོགས་ཁྱད་ཆོས་བསམ་
བརྗོད་ལས་འདས་པ་དང་། རྟོགས་བརྗོད་དང་གནས་བསྟོད། བསླབ་
མགུར། འཁྲུངས་རབས་གསོལ་འདེབས་སོགས་ཐོར་བུ་འགའ་བཞུགས་པ་



རྣམས་ཀྱང་དོན་གྱི་གནད་དང་ཚིག་གི་ཉམས་སོགས་ཆ་གང་ནས་བསམས་
ཀྱང་འགྲན་ཟླ་བྲལ་བས་མཁས་པའི་ཡིད་འཕྲོག་ཅིང༌། བསྟན་པ་རིན་པོ་
ཆེའི་མཛེས་རྒྱན་དུ་གྱུར་པ་འབའ་ཞིག་ཡིན་ནོ། །རྒྱལ་ཁབ་གསར་བ་དབུ་
བརྙེས་རྗེས་ཁོང་རིན་པོ་ཆེས་སྔ་གཞུག་ཏུ་ཞིན་ཧེ་རྫོང་མི་དམངས་ཨུ་ཡོན་་་་
ལྷན་ཁང་གི་ཨུ་ཡོན་དང་ཀྲུང་གོའི་ནང་བསྟན་མཐུན་ཚོགས་ཀྱི་ཚོགས་གཙོ་
གཞོན་པ། མཚོ་སྔོན་ཞིང་ཆེན་སྲིད་གྲོས་ཀྱི་ཀྲུའུ་ཞི་གཞོན་པ་སོགས་སྲིད་ཀྱི་
ལས་འགན་མཐོ་དམའ་མི་འདྲ་བ་མང་པོའི་འགན་བཞེས་མྱོང་། གཞན་
ཡང་སྡེ་འཁྲུག་གྱོད་འདུམ་དང་དབུལ་བོར་སྦྱིན་པ་བཏང་བ་སོགས་སོ་སྐྱེ་་་་
ཕལ་བའི་བློ་ངོར་མི་ཤོང་བའི་མཛད་བཟང་ཕན་དོན་དཔག་ཡས་བསྐྱངས་
ཏེ་རིས་མེད་འགྲོ་བ་ཡོངས་ཀྱི་དཔུང་གཉེན་ཆེན་པོར་བཞུགས་པ་ཡིན།
མཐར་དགུང་གྲངས་དོན་གཅིག་པ་ས་ཁྱི་ལོའི( ༡༩༥༨ 、 ༡༡ , ༢）དགུན་
ཁར་གནའ་མཁར་ཟི་ལིང་གྲོང་ཁྱེར་དུ་གཟུགས་སྐུ་རགས་པའི་བཀོད་པ་་་་་
བསྡུས་སོ། །
ཞེས་བྲག་དཀར་བློ་བཟང་ཆོས་ཀྱི་ཉི་མ་ནས།
སྤྱི་ལོ་༢༠༠༠ལོའི་ཟླ༡༢པར་བྲིས་པ་དགེའོ།།
10



དཀར་ཆག
•• • • • •• (1)
འཁྲུངས་རབས་གསོལ་འདེབས་དཔག་བསམ་ཡོངས་འདུའི་སྙེ་མ་
ཞེས་བྱ་བ་བཞུགས་སོ།། ............
བྱང་ཆུབ་བདེ་ལམ་གྱི་དམིགས་ཁྲིད་ངོ་མཚར་འོད་ཀྱི་དྲ་བ་སྤྲོ་བའི་ཉི་
ཟླའི་སྣང་བ་བློ་མུན་སེལ་བའི་རྒྱན་གྱི་ས་བཅད་གོ་བདེ་བར་
བཀོད་པ་འོ་མའི་བཅུད་བསྡུས་ཞེས་བྱ་བ་བཞུགས་སོ། །.........(5）
རང་རྒྱུད་ཆོས་ལ་སྐུལ་བྱེད་བྱང་ཆུབ་བདེ་ལམ་གྱི་དམིགས་ཁྲིད་གོ་
བདེ་བར་བརྗོད་པ་ངོ་མཚར་འོད་ཀྱི་དྲ་བ་སྤྲོ་བའི་ཉི་ཟླའི་སྣང་
བ་བློ་ཡི་མུན་པ་སེལ་བའི་རྒྱན་ཞེས་བྱ་བ་བཞུགས་སོ། །....…....(13)
དྲིན་ཅན་བླ་མ་དམ་པ་ངག་དབང་བྱམས་པའི་ཞལ་སྔ་ནས་ལམ་རིམ་
འཇམ་དཔལ་ཞལ་ལུང་གི་ཁྲིད་གནང་སྐབས་ཟིན་བྲིས་སུ་བཏབ་
པ་བཞུགས་སོ།། ..….…...……...
ཕྱོགས་ཐམས་ཅད་ལས་རྣམ་པར་རྒྱལ་བ་ཐོས་བསམ་རྣམ་རྒྱལ་གླིང་
གི་དགེ་འདུན་རྣམས་བཀའ་པོད་ལྔའི་འཆད་ཉན་གཙོ་བོར་
གྱུར་པའི་ཐོས་བསམ་ལ་འཇུག་པར་བསྐུལ་བའི་བསླབ་བྱའི་
རིམ་པ་མཁས་གྲུབ་ངང་མོ་རྩེན་པའི་ངོ་མཚར་རླབས་ཕྲེང་
ཞེས་བྱ་བ་བཞུགས་སོ།། ...........
(257）
བ• •
• (404)



............. (618）
，
，
བསྐལ་བཟང་རྣམ་འདྲེན་བཞི་བ་སྟོན་པ་ཐུབ་པའི་དབང་བོས་སྔོན་
སློབ་པ་ལམ་གྱི་གནས་སྐབས་སུ་རྒྱལ་སྲས་ཀྱི་སྤྱོད་པ་མཛད་པའི་
དུས་ཀྱི་རྟོགས་པ་བརྗོད་པ་དཔག་བསམ་མེ་ཏོག་བཞད་པའི་དྲི་
བསུང་ཞེས་བྱ་བ་བཞུགས་སོ། ། ......
.............. (429)
དཔལ་འཁོར་ལོ་སྡོམ་པའི་ཕོ་བྲང་བྲག་དཀར་སྤྲེལ་རྫོང་དུ་གྲགས་པའི་
གནས་ཀྱི་བསྔགས་པ་བརྗོད་པ་ཏམ་བུ་རའི་སྒྲ་དབྱངས་ཞེས་བྱ་བ་
བཞུགས་སོ། ། ..........….
•..…...........(614)
སྐྱོ་བའི་མགུར་དབྱངས་ཚིགས་བཅད་དུ་བསྡེབས་པ་རང་ལ་དགའ་
བའི་གཏམ་སྙན་གླེང་བའི་ཡིད་མཐུན་སྙིང་གི་མཛའ་གྲོགས་
ཞེས་བྱ་བ་བཞུགས་སོ།། ......
དབེན་པའི་གནས་མཆོག་བཀྲ་ཤིས་གཡས་འཁྱིལ་གྱི་བསྔགས་པ་
མདོར་བསྡུས་བཞུགས་སོ།།
.....….........(622）
རྗེ་ཚེ་འཛིན་མ་ལ་བརྟེན་ནས་ཚེ་བུམ་འབུལ་ཚུལ་བཞུགས་སོ།། .....(626）
རིག་གནས་སྨོན་ལམ་ཞེས་བྱ་བ་བཞུགས་སོ།། .............….....(629）
འཆད་ཉན་གཡང་འབོད་བྱེད་ཚུལ་བཞུགས་སོ།། ...…............ (633)
བསླབ་བྱ་མདོར་བསྡུས་བཞུགས་སོ། ། .........…..…........….....(636）
བྱིན་རླབས་འཇུག་སྒོ་བླ་མའི་རྣལ་འབྱོར་དངོས་གྲུབ་འདྲེན་པའི་ཤིང་
རྟ་བཞུགས་སོ།། ..………......
..............(640)
འཇམ་དཔལ་སྨྲ་བའི་སེངྒེའི་སྒྲུབ་ཐབས་མདོར་བསྡུས་བཞུཊ་སོ།། ...(643)
，
，
，
།



དུས་གསུམ་སངས་རྒྱས་ཐམས་ཅད་ཀྱི་ངོ་བོ་ཁྱབ་བདག་འཁོར་ལོའི་མགོན་
པོ་རྗེ་བཙུན་བླ་མ་འཇིགས་མེད་བསམ་གཏན་དཔལ་བཟང་པོའི་
བཀའ་འབུམ་རིན་པོ་ཆེའི་དཀར་ཆག་ལེགས་བཤད་གསལ་བྱེད་
ངོ་མཚར་སྒྲོན་མེ་ཞེས་བྱ་བ་བཞུགས་སོ།། ...........…..…..…. (645）
ཞབས་བརྟན་གསོལ་འདེབས་རྫོགས་ལྡན་སྤྲིན་ཕུང་ཞེས་བྱ་བ་
བཞུགས་སོ།། .......
.....….……..... (65) )
དགེ་བའི་བཤེས་གཉེན་ཟླ་བྲལ་མཚུངས་མེད་དག་གིས་རྗེས་སུ་འཛིན་
པའི་སྨོན་ཚིག་བྱིན་རླབས་འགུགས་བྱེད་ཨུཏྤལ་དམར་པོའི་
ལྕགས་ཀྱུ་ཞེས་བྱ་བ་བཞུགས་སོ། ། .…...…............ ...….........(66f}
རྒྱལ་བ་དབེན་ས་པ་ཆེན་པོ་ནས་ཉེ་བར་བརྒྱུད་པའི་སྙན་བརྒྱུད་གཅོད་
ཀྱི་སྒོ་ནས་གཉན་ཁྲོད་བརྒྱ་རྩ་འགྲིམས་ཚུལ་གྱི་ཡིག་ཆུང་བདུད་
རྩིའི་ཟིལ་མངར་སྙིང་གི་ཐིག་ལེ་བཞུགས་སོ། ། ............…..(674)
ཚེ་རབས་ཐམས་ཅད་དུ་རྗེས་སུ་འཛིན་པའི་སྨོན་ཚིག་ཐུགས་རྗེའི་འཕྲུལ་
གྱི་ཞགས་པ་ཞེས་བྱ་བ་བཞུགས་སོ། །.....................(686）
རྗེས་འཛིན་སྨོན་ཚིག་སྐལ་བཟང་ཡིད་ཀྱི་རེ་སྐོང་ཞེས་བྱ་བ་བཞུཊ ་སོ། །
...................(688)
བྲག་དཀར་སྤྲེལ་རྫོང་གི་གནས་རིའི་གསོལ་འདེབས་བཞུགས་སོ།། ...(691)
རྟ་མགྲིན་ཡང་གསང་གི་རྒྱུན་འཁྱེར་མདོར་བསྡུས་བཞུགས་སོ།། (693)
ལྷ་ཆེན་རྭ་རྫོང་ལ་བསང་འཕྲིན་འབུལ་ཚུལ་བདུད་རྩིའི་བུམ་བཟང་



，
，
}
，
ཞེས་བྱ་བ་བཞུགས་སོ། ། ....................….....….....…...........…... (698)
ཞབས་བརྟན་སྨོན་ཚིག་དགེ་ལེགས་དཔལ་སྟེར་བཞུགས་སོ།། ....…...（701）
དཔལ་དུས་ཀྱི་འཁོར་ལོའི་སྒྲུབ་ཐབས་མདོར་བསྡུས་བཞུགས་སོ། ། ...(703)
དཔལ་ལྡན་ལྷ་མོའི་བསྐང་བཤགས་བསྡུས་པ་བཞུགས་སོ། །....…..…...（705)
བླ་མའི་རྣལ་འབྱོར་དང་འབྲེལ་བའི་སྨོན་ཚིག་རྫོགས་ལྡན་ཉིན་བྱེད་
འདྲེན་པའི་སྐྱ་རེངས་བཞུགས་སོ། ། ......….............…..(708）
གསུང་མགུར་བྱིན་རླབས་དཔལ་སྟེར་བཞུགས་སོ།། ...…...........(711）
རྨད་བྱུང་ཐོས་བསམ་ཡོན་ཏན་དར་རྒྱས་གླིང་གི་བཅའ་ཁྲིམས་གསེར་
གྱི་ཕྲེང་མཛེས་ཞེས་བྱ་བ་བཞུགས་སོ།།
གསུང་ཐོར་བུའི་སྐོར། .....….......
མཇུག་བྱང་། ..…...…………..
པར་སྐྲུན་སྨོན་ཚིག .....…........
•......(713）
...... ...(740）
.............(751）
•......•（755）



༄༅ །།འཁྲུངས་རབས་གསོལ་འདེབས་དཔག་
བསམ་ཡོངས་འདུའི་སྙེ་མ་ཞེས་
བྱ་བ་བཞུགས་སོ། །
༄༅ ། །ན་མོ་གུ་རུ་ཨརྱ་ལོ་ཀི་ཤྭ་ར་ཡ། །དཔལ་བསོད་ནམས་ཡེ་ཤེས་རྩ་
བ་བརྟན། །ཐུགས་སྙིང་རྗེས་འགྲོ་ལ་གྲིབ་བསིལ་སྦྱིན། །མཚན་དཔེ་བྱད་
ལུང་རྟོགས་འབྲས་བུས་བརྗིད། །རྗེ་འདྲེན་མཆོག་སྐལ་ལྡན་རྒྱ་མཚོར་གུས། །
སྔོན་སྤངས་རྟོགས་རྫོགས་པའི་སངས་རྒྱས་དྲུང་། །མ་འགྲོ་ཀུན་སྒྲོལ་བའི་
ཁུར་ཁྱེར་ནས། །ཐུགས་བསྐྱེད་པའི་དོན་བཞིན་འཕགས་བོད་ཀྱི། །ཡོངས་
མཁས་གྲུབ་རིམ་བྱོན་རྣམས་ལ་འདུད། །དབྱིངས་སྤྲོས་བྲལ་བདེ་བ་ཆེན་
པོའི་ངང་། །སྐུ་དཔག་ཡས་རྒྱལ་ཀུན་སྙིང་རྗེའི་གཏེར། །ལྷ་མགོན་པོ་སྤྱན་
རས་གཟིགས་དབང་དེས། །བོད་བྷོ་ཊའི་ལྗོངས་འདི་རྗེས་སུ་བཟུང་། །སྔོན་
རྡོར་གདན་རིན་ཆེན་ཕུང་བོའི་མགུལ། །བཀའ་མདོ་རྒྱུད་གཞུང་ལུགས་
གདམས་པའི་མཛོད། །ལུང་རིགས་པས་མུ་སྟེགས་ཕམ་མཛད་པ། །ཕྱོགས་
ཀུན་ལས་རྣམ་རྒྱལ་སངས་རྒྱས་བསྐྱངས། །མགོན་ཐུབ་དབང་མདོ་སྔགས་
གདམས་པའི་བཀའ། །ཆོས་ཟབ་ལ་རྒྱ་ཆེར་སྟོན་པའི་རྗེ། །འབྲོམ་ཐུགས་ཀྱི་



སྤྲུལ་བའི་ཁྱེའུ་དཀར། །བྱང་སྐལ་བཟང་གདུལ་ཀྱའི་དཔལ་དུ་ཤར། །ཚོགས་
རླབས་ཆེན་སྨོན་ལམ་མཐུ་གྲུབ་པས། །ཆོས་བརྒྱད་ཁྲི་བཞི་སྟོང་སྙིང་བོའི་
བཅུད། །ཐུགས་བྱང་སེམས་ཙནྡན་དྲིས་བསྒོས་པ། །དཔལ་མཉམ་མེད་ཕུ་
ཆུང་གཞོན་ནུ་རྒྱལ། །བློ་པདྨ་གཞོན་ནུའི་དགའ་ཚལ་དེར། །སྒྲ་དབྱངས་
ལྡན་ཉི་མའི་འཛུམ་ཟེར་གྱིས། །ཟླ་ཀུན་བྲལ་རྩོམ་ལ་མཁས་པའི་དབང་། །རྗེ་
བོ་དོང་གསུང་རབ་རྒྱ་མཚོ་འཁྱིལ། །གཞི་གསེར་ལྡན་ལྗོངས་སུ་ཐུབ་དབང་
བསྟན། །ལུང་རྟོགས་པའི་གསེར་གྱི་སྒོ་ཕྱེས་ནས། །ནད་དུག་གསུམ་འཇོམས་
པ་བདུད་རྩིའི་སྨན། །སྩོལ་མཁས་པ་བསམ་གཏན་རིན་ཆེན་ཞབས། །མ་
འགྲོ་ཀུན་སྡུག་བསྔལ་རྒྱ་མཚོ་ལས། །ཐུགས་བརྩེ་བའི་ཕྱག་གིས་འདྲེན་པ་
ལ། །བླང་དོར་བྱའི་གནས་ཀུན་གསལ་སྟོན་པའི། །རྗེ་རོང་སྟོན་བློ་བཟང་
གྲགས་པ་རྒྱལ། །ཞིང་རབ་འབྱམས་རྒྱལ་བའི་མཁྱེན་པ་ཀུན། །མཐིལ་གཅིག་
ཏུ་སྤུངས་པ་འཇམ་དཔལ་དབྱངས། །དེས་རྗེས་བཟུང་བསམ་གྲུབ་རིན་ཆེན་
ཞེས། །མཚན་སྙན་པ་རྣ་བའི་བཅུད་ལེན་འགྱེད། །ཕན་བདེ་བའི་འཕྲིན་
ལས་འོད་དཀར་གྱིས། །དུས་སྙིགས་མའི་མུན་པ་དྲུངས་ཕྱུང་ནས། །ཚོགས་
ཡོན་ཏན་མེ་ཏོག་རྒོད་པ་ཅན། །རྗེ་ཤེས་རབ་ཉི་མ་ཁྱོད་དུ་ངེས། །ས་གསུམ་
གྱི་འགྲོ་བའི་རེ་བ་མཆོག །ཡིད་བཞིན་དུ་སྐོང་སླད་བཤད་སྒྲུབ་ཀྱི། །ཆོས་
ལེགས་བཤད་རྩོད་པའི་གྲྭ་ཚང་བཙུགས། །ཁོང་སྐལ་ལྡན་རྣམ་འདྲེན་ཆོས་
ཀྱི་རྒྱལ། །ལྷ་ངག་གི་དབང་བོས་རྗེས་བཟུང་ནས། །ལས་འཕྲིན་ལས་རྣམ་
བཞིའི་གྲུ་ཆར་གྱིས། །བློ་གསལ་བའི་གདུལ་བྱ་རྒྱ་མཚོའི་དཔལ། །ཀུན་མིག་
-
-



-
གི་འབྲས་བཞིན་སྐྱོང་བར་མཛད། །འབྲོག་དགེ་ལྡན་ཚོགས་མཆོག་འདུས་
པའི་གྲོགས། །ལྷན་གཅིག་པར་བཀའ་པོད་གཞུང་བརྒྱའི་གནད། །ཡིད་མེ་
ལོང་དྭངས་པའི་ངོས་ལ་བཀྲ། །དེས་གྲགས་པ་རྒྱ་མཚོའི་གོས་ཅན་ཁྱབ། །
བྱམས་སྙིང་རྗེའི་འོད་དཀར་བདུད་རྩིའི་རྒྱུན། །ཐུགས་གསེར་གྱི་བུམ་བཟང་
ཡོངས་གཏམས་པས། །མ་འགྲོ་ལ་བློ་བཟང་རྒྱལ་བའི་བསྟན། །ལུང་རིགས་
པའི་རྒྱ་ཆེན་མཚོ་རླབས་བསྐྱིལ། །མགོན་རྒྱལ་བའི་ཞབས་སེན་དབང་གི་
རྒྱལ། །བདག་གཙུག་གི་རྒྱུན་དུ་གུས་མཆོད་པས། །རྗེ་བློ་བཟང་བསྟན་ལ་
བཤད་སྒྲུབ་ཀྱིས། །ལུང་རྟོགས་པའི་རྒྱལ་མཚན་སྒྲེང་མཁས་མཆོད། །ཀྱེ་
གངས་རིའི་མགོན་པོ་པད་དཀར་འཆང་། །འབངས་བདག་ཅག་འགྲོ་བ་
འདྲེན་པའི་སླད། །སྐུ་མི་འགྱུར་རྡོ་རྗེ་ལྟར་བརྟན་ཅིང་། །སྔོན་མེད་པའི་
ལེགས་བཤད་བདུད་རྩི་སྩོལ། །གནས་བདེ་ཆེན་དགའ་བ་འཁྱིལ་བའི་
གཞིར། །རྒྱུད་བསླབ་གསུམ་དྲི་མས་མ་གོས་པའི། །ལུང་རིགས་པ་སྨྲ་བའི་
བཤེས་གཉེན་གྱིས། །རྒྱུད་བདག་འཛིན་ཉོན་མོངས་ཐུལ་བར་ཤོག །ཕ་བླ་
མའི་ཞབས་པད་བསྟེན་པའི་མཐུས། །བདག་རྨོངས་པའི་འཆིང་རྒྱ་གྲོལ་བྱས་
ནས། །བློ་བཅུ་ཕྲག་ནོར་གྱི་བང་མཛོད་བསྐྲུན། །མགོན་མཉེས་པའི་མཆོད་
སྤྲིན་སྤྲོ་ནུས་ཤོག །ཆོས་ཟབ་མོའི་དོན་ལ་ལེགས་སྦྱངས་པས། །བློ་རྣམ་
དཔྱོད་ཡངས་པས་ཚིག་དང་དོན། །ཀུན་མ་འདྲེས་སོ་སོར་འབྱེད་ནུས་
པའི། །གཟུངས་སྤོབས་པའི་ཤེས་རབ་མཆོག་སྦྱིན་ཅིག །ཕྱོགས་རིས་བྲལ་
མོས་ལྡན་བདག་ཅག་རྣམས། །དུས་དེང་ནས་ཚེ་རབས་ཕྲེང་བ་རུ། །མགོན་
3



ཁྱོད་ཀྱི་ཐུགས་རྗེའི་ལྕགས་ཀྱུ་ཡིས། །བདག་སྲས་ཀྱི་ཐུ་བོར་འཛིན་པར་
ཤོག །ཁོང་རྒྱལ་སྲས་དུ་མའི་ཉམས་ལེན་མཆོག །མདོ་སྔགས་ཀྱི་ལམ་
བཟང་རིམ་པ་ལ། །བརྩོན་ཤུགས་དྲག་སྒྲུབ་པ་ལྷུར་བླངས་ནས། །དོན་
གཉིས་ལྡན་ཟུང་འཇུག་སྐུ་ཐོབ་ཤོག །ཐོས་བསམ་སྒོམ་ཡོན་ཏན་དར་རྒྱས་
སྡེའི། །བློ་རབ་གསལ་ཐུགས་མཐུན་འདུས་ཚོགས་རྒྱས། །དཔལ་འཁོར་ལོ་
གསུམ་གྱི་མཛད་བཟང་གིས། །ཡུལ་བདེ་སྐྱིད་ལེགས་ཚོགས་དར་བར་ཤོག །
ཅེས་རྒྱལ་བ་ཐམས་ཅད་ཀྱི་མཛད་བཟང་འགྲོ་ལ་སྤེལ་བའི་ཐུགས་སྟོབས་ཀྱི་གོ་ཆ་བཙན་་་་་་
པོས། བཤད་སྒྲུབ་བསྟན་པ་རིན་པོ་ཆེ་འཛིན་པའི་ཆོས་ཀྱི་རྒྱལ་པོ་རྣམ་འདྲེན་བླ་མ༧སྐལ་ལྡན་རྒྱུ་
མཚོ་ལས་མར་མེ་གཅིག་ལས་གཉིས་ཆད་ཀྱི་ཚུལ་དུ་མཆེད་པ་བློ་བཟང་ལུང་རིགས་རྒྱ་མཚོའི་སྐྱེ་་་་་
ཕྲེང་གསོལ་འདེབས་དཔག་བསམ་ཡོངས་འདུའི་སྙེ་མ་ཞེས་བྱ་བ་འདི་ནི། ཤེས་བྱའི་གནས་ལ་བློ་
གྲོས་ཀྱི་འཇུག་པ་མཆོག་ཏུ་ཡངས་པ་བྱ་བཏང་སངས་རྒྱས་རྒྱ་མཚོའི་འདོད་མོས་ལྟར༧ཨ་རོལ་བློ་་་
བཟང་ལུང་རྟོགས་བསྟན་པའི་རྒྱལ་མཚན་ནས་བྲིས་པ་ཛ་ཡནྟུ། ། །
ཕྱག་ན་པདྨོའི་ཐུགས་རྗེ་ཟླ་ཟེར་གྱིས། །ཐོས་བསམ་ཡོན་ཏན་རྒྱ་མཚོ་འཕྱུར་བའི་ཁར། །
ལུང་རིགས་གར་གྱིས་རྩེན་པའི་ཆོས་གྲྭ་ཆེ། །སྤྲེལ་རྫོང་བྲག་དཀར་གནས་སུ་དཔར་འདི་བསྐྲུན། །
E
་
དགེའོ། །



༄༅ ། །བྱང་ཆུབ་བདེ་ལམ་གྱི་དམིགས་ཁྲིད་ངོ་མཚར་འོད་
ཀྱི་དྲ་བ་སྤྲོ་བའི་ཉི་ཟླའི་སྣང་བ་བློ་མུན་སེལ་བའི་རྒྱན་
གྱི་ས་བཅད་གོ་བདེ་བར་བཀོད་པ་འོ་མའི་བཅུད་
བསྡུས་ཞེས་བྱ་བ་བཞུགས་སོ། །
ང་
༄༅། །ངོ་མཚར་ཟད་མི་ཤེས་པའི་ཆུ་གཏེར་ལས། །འཁྲུངས་པའི་ཐུབ་
དབང་རྒྱལ་སྲས་བསྟན་འཛིན་ཚོགས། །བདག་སྙིང་འདབ་བརྒྱུར་བཀོད་
པའི་མཐུ་བྱིན་ལས། །ཕན་བདེ་ལམ་བཟང་སྦྱིན་པས་སྤྲོ་བ་སྐྱེས། །གཞུང་
ལུགས་གངས་རི་ལས་འོངས་འོ་མའི་མཚོ། །བསྲུབས་སྐྱེས་མན་ངག་ཞུན་
མའི་བཅུད་བསྡུས་པ། །བདེ་ལམ་དམར་ཁྲིད་མཆོག་གི་ས་བཅད་ལ། །ཟུར་
བསྣན་མུ་ཏིག་ཕྲེང་བ་རིམ་གྱིས་སྤེལ། །དེ་ཡང་དཔལ་ལྷ་གཅིག་དཱི་པཾ་ཀ་
ར་དང་མཉམ་མེད་ཙོང་ཁ་པ་ཆེན་པོ་རྣམ་གཉིས་ཀྱི་མན་ངག་གི་སྙིང་བོ་་་་
གཅེས་བསྡུས་སྣང་བ་མཐའ་ཡས་པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་
བདེ་ལམ་དམར་ཁྲིད་ཀྱི་གཞུང་དུ་བཀོད་པའི་ས་བཅད་རྩ་བ་ལྟ་བུར་བཀོད་
དེ་ཡལ་འདབ་ཅུང་ཟད་རྒྱས་སུ་བཏང་ནས་འགོད་པ་ལ། དེ་ཡང་དང་པོར་
བྱང་ཆུབ་བདེ་ལམ་གྱི་དམིགས་ཁྲིད་ངོ་མཚར་འོད་ཀྱི་དྲ་བ་སྤྲོ་བའི་ཉི་ཟླའི་
སྣང་བ་འདི་ཉིད་ཉམས་སུ་ལེན་པ་ལ། ཆོས་ཁུངས་བཙུན་པར་བསྟན་པའི་



ཕྱིར་མཛད་པ་པོའི་ཆེ་བ། གདམས་ངག་ལ་གུས་པ་བསྐྱེད་པའི་ཕྱིར་ཆོས་ཀྱི་
ཆེ་བ། ཆེ་བ་གཉིས་ལྡན་གྱིས་ཆོས་ལ་ཉན་བཤད་བྱ་བའི་ཚུལ། གདམས་པ་
དངོས་ཀྱིས་སློབ་མ་ཇི་ལྟར་བཀྲི་བའི་ཚུལ་དང་བཞི། དང་པོ་མཛད་པ་པོའི་
ཆེ་བ་ལ་གསུམ། རིགས་ཕུན་སུམ་ཚོགས་པར་སྐྱེ་བ་བཞེས་པའི་ཚུལ། རྟེན་
དེ་ལ་ཡོན་ཏན་བརྙེས་པའི་ཚུལ། བརྙེས་ནས་བསྟན་པ་ལ་བྱ་བ་མཛད་པའི་
ཚུལ་ལོ། །གཉིས་པ་ཆོས་ཀྱི་ཆེ་བ་ལ། བསྟན་པ་ཐམས་ཅད་འགལ་མེད་དུ་
རྟོགས་པའི་ཆེ་བ། གསུང་རབ་མ་ལུས་གདམས་ངག་ཏུ་འཆར་བའི་ཆེ་བ།
རྒྱལ་བའི་དགོངས་པ་བདེ་བླག་ཏུ་རྙེད་པའི་ཆེ་བ། ཉེས་སྤྱོད་ཆེན་པོ་རང་
འགགས་སུ་འགྲོ་བའི་ཆེ་བ་དང་བཞིའོ། །གསུམ་པ་ཆོས་ལ་ཉན་བཤད་ཇི་
ལྟར་བྱ་བ་ལ། ཉན་ཚུལ། བཤད་ཚུལ། མཇུག་ཏུ་ཐུན་མོང་དུ་བྱ་བའི་ཚུལ་
གསུམ་ལས། དང་པོ་ལ། ཆོས་ཐོས་པའི་ཕན་ཡོན་བསམ་པ། ཆོས་དང་ཆོས་
སྨྲ་བ་ལ་རིམ་གྲོ་བསྐྱེད་པ། ཆོས་ཉན་ཚུལ་དངོས་དང་གསུམ། མཐའ་མ་
འདི་ལ་སྣོད་སྐྱོན་གསུམ་སྤང་བ། འདུ་ཤེས་དྲུག་བསྟེན་པའོ། །གཉིས་པ་
ཆོས་བཤད་པའི་ཚུལ་ལ། ཆོས་བཤད་པའི་ཕན་ཡོན་བསམ་པ། སྟོན་པ་དང་
ཆོས་ལ་རིམ་གྲོ་བསྐྱེད་པ། བསམ་པ་དང་སྦྱོར་བ་ཇི་ལྟ་བུས་བཤད་པ། ཡུལ་
གང་ལ་བཤད་པ་དང་མི་བཤད་པའི་ཁྱད་པར་བཞི། རྩ་བའི་ས་བཅད་བཞི་
བ་གདམས་པ་དངོས་ཀྱིས་སློབ་མ་ཇི་ལྟར་བཀྲི་བའི་རིམ་པ་ལ་གཉིས། ལམ་
གྱི་རྩ་བ་བཤེས་གཉེན་བསྟེན་པའི་ཚུལ་དང་། བསྟེན་ནས་བློ་ཇི་ལྟར་སྦྱང་
བའི་རིམ་པ་གཉིས་ལས་དང་པོ་ལ། ཐུན་དང་ཐུན་མཚམས་སུ་ཇི་ལྟར་བྱ་



ཚུལ་ལོ། །དང་པོ་ལ། སྦྱོར་བ། དངོས་གཞི། མཇུག་ཏུ་བྱ་བའི་རིམ་པ་གསུམ།
དང་པོ་ལ། གནས་ཁང་བྱི་དོར་བྱས་ལ་སྐུ་གསུང་ཐུགས་རྟེན་དགྲམ་པ།
མཆོད་པ་གཡོ་མེད་ཅིང་བཀོད་པ་མཛེས་པར་བཤམས་པ། སྟན་བདེ་བར་
འཁོད་དེ་སྐྱབས་འགྲོ་བྱ་བ། ཚོགས་ཞིང་གསལ་འདེབས་པ། ཡན་ལག་
བདུན་པ་མཎྜལ་དང་བཅས་པ་འབུལ་བ། གསོལ་བ་འདེབས་པ་མན་ངག་
བཞིན་བྱ་བ་སྟེ་དྲུག གཉིས་པ་དངོས་གཞི་སྐྱོང་ཚུལ་ལ། དགེ་བའི་བཤེས་
གཉེན་བསམ་པས་བསྟེན་ཚུལ་དང༌། སྦྱོར་བས་བསྟེན་ཚུལ་གཉིས་ལས་དང་
པོ་ལ། རྩ་བ་དད་པ་སྦྱང་བ་དང་། བཀའ་དྲིན་རྗེས་སུ་དྲན་ཏེ་གུས་པར་བྱ་
བའོ། །དེ་ཡང་བཤེས་གཉེན་བསྟེན་ཚུལ་འདི་ལ་རྒྱས་པར་ཕྱེ་ན། བསྟེན་བྱ་
དགེ་བའི་བཤེས་གཉེན་གྱི་མཚན་ཉིད། སྟེན་བྱེད་སློབ་མའི་མཚན་ཉིད།
དེས་ཇི་ལྟར་བསྟེན་པའི་ཚུལ། བསྟེན་པའི་ཕན་ཡོན། མ་བསྟེན་པའི་ཉེས་
དམིགས། དེ་དག་གི་དོན་བསྡུ་བ་དྲུག་གི་སྒོ་ནས་འཆད་ཅིང་བསམ། གཉིས་
པ་སྦྱོར་བས་བསྟེན་ཚུལ་ལ། ལུས་ངག་གིས་བསྙེན་བཀུར་ཞིང་ཟང་ཟིང་གི་
དངོས་པོ་འབུལ་བ། བཀུར་སྟི་རིམ་གྲོ་བྱེད་པ། བཀའ་བཞིན་དུ་སྒྲུབ་པ་
སྟེ་གསུམ། གོང་གི་གཉིས་པ་བསྟེན་ནས་བློ་ཇི་ལྟར་སྦྱང་བའི་རིམ་པ་ལ།
དལ་འབྱོར་ལ་སྙིང་བོ་བླང་བའི་ཕྱིར་དུ་བསྐུལ་བ། སྙིང་བོ་ཇི་ལྟར་ལེན་པའི་
ཚུལ་གཉིས། དང་པོ་ལ་ཐུན་དང་ཐུན་མཚམས་སུ་ཇི་ལྟར་བྱ་བའི་ཚུལ་
གཉིས། ཐུན་གྱི་ངོ་བོ་ལ་སྦྱོར་དངོས་མཇུག་གསུམ་ཡོད་པས་གཉིས་པ་ལ།
དལ་འབྱོར་ངོས་བཟུང་བ། དེ་དོན་ཆེ་བར་བསམ་པ། རྙེད་དཀའ་བར་



བསམ་པ་དང་གསུམ་གྱི་མཐའ་མ་འདི་ལ་གེགས་ཆེ་བའི་སྒོ་ནས་རྙེད་དཀའ་
བ། རྒྱུའི་སྒོ་ནས་རྙེད་དཀའ་བ། ངོ་བོའི་སྒོ་ནས་རྙེད་དཀའ་བ། དཔེའི་སྒོ་
ནས་རྙེད་དཀའ་བ་དང་བཞི། གོང་གི་གཉིས་པ་སྙིང་བོ་ཇི་ལྟར་ལེན་ཚུལ་
ལ། སྐྱེས་བུ་ཆུང་ངུ་དང་ཐུན་མོང་བའི་ལམ་གྱི་རིམ་པ་ལ་བློ་སྦྱང་བ། འབྲིང་
དང་ཐུན་མོང་བའི་ལམ་གྱི་རིམ་པ་ལ་བློ་སྦྱང་བ། སྐྱེས་བུ་ཆེན་པོའི་ལམ་གྱི་
རིམ་པ་ལ་བློ་སྦྱང་བ་དང་གསུམ། དང་པོ་ལ། ཐུན་དང་ཐུན་མཚམས་ཀྱི་
རིམ་པ་གཉིས། དང་པོ་ལ་སྦྱོར་བའི་རིམ་པ་སྔོན་དུ་བཏང་ནས་དངོས་གཞི་
ལ། སྐྱེས་བུ་ཆུང་ངུའི་བསམ་པ་སྦྱོང་བ་དངོས་དང་། བསམ་པ་དེ་སྐྱེས་པའི་
ཚད། དེ་ལ་ལོག་རྟོག་བསལ་བ་དང་གསུམ། དང་པོ་ལ། འཇིག་རྟེན་ཕྱི་མ་
དོན་གཉེར་གྱི་བློ་བསྐྱེད་པ་དང་། འཇིག་རྟེན་ཕྱི་མར་བདེ་བའི་ཐབས་
བསྟེན་པ་གཉིས། དང་པོ་ལ། འཇིག་རྟེན་འདིར་རིང་དུ་མི་གནས་པར་འཆི་
བ་རྗེས་སུ་དྲན་པ་དང་། འཇིག་རྟེན་ཕྱི་མར་ཇི་ལྟར་འགྱུར་བ་འགྲོ་བ་
གཉིས་ཀྱི་བདེ་སྡུག་བསམ་པའོ། །དང་པོ་ལ། འཆི་བ་དྲན་པ་མ་བསྒོམས་
པའི་ཉེས་དམིགས། བསྒོམས་པའི་ཕན་ཡོན། འཆི་བ་དྲན་པའི་བློ་ཇི་ལྟ་བུ་
ཞིག་བསྐྱེད་པ། འཆི་བ་དྲན་པ་བསྒོམ་པའི་ཚུལ་དངོས་དང་བཞི། དེའི་ནང་
ནས་བཞི་བ་འཆི་བ་དྲན་ཚུལ་དངོས་ལ་བཞི། རྩ་བ་གསུམ། རྒྱུ་མཚན་
དགུ། ཐག་བཅད་པ་རྣམ་པ་གསུམ་གྱི་སྒོ་ནས་བསམ་ཚུལ་ལོ། །གཉིས་པ་
འཇིག་རྟེན་ཕྱི་མར་འགྲོ་བ་གཉིས་ཀྱི་བདེ་སྡུག་བསམ་པ་ལ། དམྱལ་བ།
དུད་འགྲོ། ཡི་དྭགས་ཀྱི་སྡུག་བསྔལ་བསམ་པ་དང་གསུམ། དང་པོ་ལ། ཚ་



དམྱལ་ཆེན་པོ་བརྒྱད་དང་དེའི་ཉེ་འཁོར་བ། གྲང་དམྱལ་བརྒྱད་དང༌། ཉི་
ཚེ་བའི་དམྱལ་བའི་སྡུག་བསྔལ་བསམ་པའོ། །དང་པོ་ལ་སྦྱོར་དངོས་རྗེས་
གསུམ་མོ། །གོང་གི་གཉིས་པ་འཇིག་རྟེན་ཕྱི་མར་བདེ་བའི་ཐབས་བསྟེན་པ་
ལ། བསྟན་པ་ལ་འཇུག་པའི་སྒོ་དམ་པ་སྐྱབས་འགྲོ་སྦྱང་བ། བདེ་ལེགས་
ཐམས་ཅད་ཀྱི་རྩ་བ་ལས་འབྲས་ལ་ཡིད་ཆེས་ཀྱི་དད་པ་བསྐྱེད་པ་གཉིས་་་་་་
ལས། དང་པོ་ལ། གང་ལ་བརྟེན་ནས་སྐྱབས་སུ་འགྲོ་བའི་རྒྱུ། ཡུལ་གང་ལ་
སྐྱབས་སུ་འགྲོ་བ། ཇི་ཙམ་གྱིས་སྐྱབས་སུ་སོང་བའི་ཚུལ། སྐྱབས་སུ་སོང་
བའི་ཕན་ཡོན། སྐྱབས་འགྲོའི་བསླབ་བྱ་ལ་སློབ་ཚུལ་དང་ལྔ། དེའི་ནང་
ནས་གཉིས་པ་ཡུལ་གང་ལ་སྐྱབས་སུ་འགྲོ་བ་ལ། སྐྱབས་ཡུལ་ངོས་བཟུང་བ་
དང་། དེ་སྐྱབས་སུ་འོས་པའི་རྒྱུ་མཚན་གཉིས། གསུམ་པ་ཇི་ཙམ་གྱིས་
སྐྱབས་སུ་སོང་བའི་ཚུལ་ལ། ཡོན་ཏན་ཤེས་པ། ཁྱད་པར་ཤེས་པ། ཁས་
བླངས་པ། གཞན་དུ་མི་སྨྲ་བའི་སྒོ་ནས་སྐྱབས་སུ་འགྲོ་བ་དང་བཞི། བཞི་བ་
སྐྱབས་སུ་སོང་བའི་ཕན་ཡོན་ལ་བསྡུ་བ་ལས་འབྱུང་བའི་ཕན་ཡོན་བརྒྱད།
ལྔ་བ་སྐྱབས་སུ་སོང་ནས་བསླབ་པར་བྱ་བའི་རིམ་པ་ལ། སོ་སོའི་བསླབ་བྱ་
དང་ཐུན་མོང་གི་བསླབ་བྱ་གཉིས། དང་པོ་ལ་དགག་པའི་བསླབ་བྱ་དང་
སྒྲུབ་པའི་བསླབ་བྱ་གཉིས། ཐུན་མོང་གི་བསླབ་བྱ་ལ་དྲུག་ཡོད་དོ། །གོང་གི་
གཉིས་པ་བདེ་ལེགས་ཐམས་ཅད་ཀྱི་རྩ་བ་ལས་འབྲས་ལ་ཡིད་ཆེས་ཀྱི་དད་
པ་བསྐྱེད་པ་ལ། ལས་འབྲས་སྤྱིར་བསམ་པ། བྱེ་བྲག་ཏུ་བསམ་པ། བསམས་
ནས་འཇུག་ལྡོག་བྱ་ཚུལ་དང་གསུམ། དང་པོ་ལ་སྤྱིར་བསམ་ཚུལ་དངོས་



དང་། སོ་སོར་ཕྱེས་ཏེ་བསམ་པ་གཉིས། དང་པོ་ལ་ལས་ངེས་པའི་ཚུལ།
ལས་འཕེལ་ཆེ་བ། ལས་མ་བྱས་པ་དང་མི་འཕྲད་པ། ལས་བྱས་པ་ཆུད་མི་ཟ་
བ་དང་བཞི། གཞུང་གི་ས་བཅད་ཀྱི་ནང་དུ་མ་ཐོན་ཡང་ལས་འབྲས་བསྒོམ་
པའི་ཕན་ཡོན་ལ། ཡང་དག་པའི་ལྟ་བ་རྙེད་པ། ཆོས་ཀྱི་རྩ་བ་ཚུགས་པ།
ཆོས་ཟབ་མོ་རྟོགས་པའི་ཡོན་ཏན། ཆོས་ཀྱི་རོ་ཕུན་སུམ་ཚོགས་པ་མྱོང་བ།
ཉེས་སྐྱོན་ཐམས་ཅད་འཇོམས་པ། ཕན་བདེ་ཐམས་ཅད་འགྲུབ་པ་སྟེ་རྣམ་
པ་དྲུག་གསུངས། གཉིས་པ་སོ་སོར་ཕྱེས་ཏེ་བསམ་པ་ལ། ནག་པོའི་ལས་
འབྲས་བསམ་པ། དཀར་པོའི་ལས་འབྲས་བསམ་པ། ཞར་ལ་སྟོབས་ལྡན་གྱི་
ལས་ཀྱི་སྒོ་བསྡུས་ཏེ་བསྟན་པ་གསུམ། དང་པོ་ལ། ནག་པོའི་ལས་ལམ་
དངོས་དང་། ལྕི་ཡང་གི་ཁྱད་པར། དེ་དག་གི་འབྲས་བུ་བསྟན་པ་དང་
གསུམ། དང་པོ་ལ། མི་དགེ་བཅུ་ངོས་འཛིན་པ། དེ་ལས་འབྲས་བུ་འབྱུང་
ཚུལ་གཉིས། མཐའ་མ་འདི་ལ་རྣམ་སྨིན་གྱི་འབྲས་བུ། རྒྱུ་མཐུན་གྱི་འབྲས་
བུ། བདག་པོའི་འབྲས་བུ་དང་གསུམ། དེའི་གཉིས་པ་ལ་མྱོང་བ་རྒྱུ་མཐུན་
དང་། བྱེད་པ་རྒྱུ་མཐུན་གཉིས། གཉིས་པ་དཀར་པོའི་ལས་འབྲས་བསམ་པ་
ལ། དཀར་པོའི་ལས་དང་འབྲས་བུ་གཉིས། གསུམ་པ་ཞར་ལ་སྟོབས་ལྡན་གྱི་
ལས་ཀྱི་སྒོ་བསྡུས་ཏེ་བསྟན་པ་ལ། ཞིང་གི་སྒོ་ནས་སྟོབས་ཆེ་བ། རྟེན་གྱི་སྒོ་
ནས་སྟོབས་ཆེ་བ། དངོས་པོའི་སྒོ་ནས་སྟོབས་ཆེ་བ། བསམ་པའི་སྒོ་ནས་
སྟོབས་ཆེ་བ་དང་བཞི། གོང་གི་གཉིས་པ་ལས་འབྲས་བྱེ་བྲག་ཏུ་བསམ་པ་ལ།
རྣམ་སྨིན་གྱི་ཡོན་ཏན། དེའི་བྱེད་ལས། དེའི་རྒྱུ་སྒྲུབ་པ་དང་གསུམ། གསུམ་
，



པ་བསམས་ནས་འཇུག་ལྡོག་བྱ་ཚུལ་ལ། སྤྱིར་བསྟན་པ་དང་། ཁྱད་པར་
སྟོབས་བཞིའི་སྦྱོང་ཚུལ་གཉིས་སོ། །དེ་ཡན་གྱིས་སྐྱེས་བུ་ཆུང་ངུའི་ས་བཅད་
སོང་ཟིན་ནས། གཉིས་པ་སྐྱེས་བུ་འབྲིང་དང་ཐུན་མོང་བའི་ལམ་གྱི་རིམ་པ་
ལ་བློ་སྦྱང་བ་ལ་གཉིས། ཐར་བ་དོན་གཉེར་གྱི་བློ་བསྐྱེད་པའི་ཐབས་དང་།
ཐར་བར་བགྲོད་པའི་ལམ་གྱི་རང་བཞིན་གཏན་ལ་དབབ་པའོ། །དང་པོ་ལ།
ཐུན་གྱི་ངོ་བོ་ལ་ཇི་ལྟར་བྱ་བ་དང་། ཐུན་མཚམས་སུ་ཇི་ལྟར་བྱ་བའི་ཚུལ་
གཉིས། དང་པོ་ལ་སྦྱོར་དངོས་མཇུག་གསུམ་ཡོད་པའི་དངོས་གཞི་ལ་
གཉིས། འཁོར་བ་སྤྱིའི་སྡུག་བསྔལ་བསམ་པ་དང་། སོ་སོའི་སྡུག་བསྔལ་
བསམ་པའོ། །གཉིས་པ་འདི་ལ་བཞི་ལས། དང་པོ་ངན་སོང་གསུམ་གྱི་སྡུག་
བསྔལ་སྐྱེས་བུ་ཆུང་ངུའི་སྐབས་སུ་སོང་ཟིན། གཉིས་པ་མིའི་སྡུག་བསྔལ།
གསུམ་པ་ལྷ་མ་ཡིན་གྱི་སྡུག་བསྔལ། བཞི་བ་ལྷའི་སྡུག་བསྔལ་བསམ་པའོ། །
གཉིས་པ་ཐར་བར་བགྲོད་པའི་ལམ་གྱི་རང་བཞིན་གཏན་ལ་དབབ་པ་ལ།
ཐུན་ཐུན་མཚམས་གཉིས་དང་། སྦྱོར་དངོས་མཇུག་གསུམ་གྱི་ས་བཅད་
སྔར་དང་འདྲའོ། །དེ་ཡན་གྱིས་སྐྱེས་བུ་འབྲིང་གི་ས་བཅད་བཤད་ཟིན་ཏོ།།
གསུམ་པ་སྐྱེས་བུ་ཆེན་པོའི་ལམ་གྱི་རིམ་པ་ལ་བློ་སྦྱང་བ་ལ་གཉིས། བྱང་
ཆུབ་ཏུ་སེམས་བསྐྱེད་ཚུལ་དང་། སེམས་བསྐྱེད་ནས་སྤྱོད་པ་ལ་སློབ་ཚུལ་
ལོ། །དང་པོ་ནི། བྱང་ཆུབ་ཏུ་སེམས་བསྐྱེད་པ་དངོས་དང་། སེམས་བསྐྱེད་
ཆོ་གས་བཟུང་བའི་ཚུལ་གཉིས། དང་པོ་ལ། རྒྱུ་འབྲས་མན་ངག་བདུན་གྱི་
སྒོ་ནས་བྱང་ཆུབ་ཏུ་སེམས་བསྐྱེད་ཚུལ་དང༌། བདག་གཞན་མཉམ་བརྗེའི་



སྒོ་ནས་བྱང་ཆུབ་ཏུ་སེམས་བསྐྱེད་ཚུལ་གཉིས། དང་པོ་ལ། སྦྱོར་བ། དངོས་
གཞི། མཇུག་གསུམ། གཉིས་པ་སེམས་བསྐྱེད་ནས་རྒྱལ་སྲས་ཀྱི་སྤྱོད་པ་སྤྱི་ལ་
བསླབ་པ་ལ། རང་རྒྱུད་སྨིན་བྱེད་ཕར་ཕྱིན་དྲུག་དང་། གཞན་རྒྱུད་སྨིན་
བྱེད་བསྡུ་དངོས་བཞི་ལ་སློབ་པའི་ཚུལ་གཉིས། གཞན་ཡང་བསམ་གཏན་གྱི་
ངོ་བོ་ཞི་གནས་སྒྲུབ་ཚུལ་དང་། ཤེས་རབ་ཀྱི་ངོ་བོ་ལྷག་མཐོང་སྒྲུབ་ཚུལ།
ལམ་ཐུན་མོང་བས་རྒྱུད་སྦྱངས་ནས་དེའི་རྗེས་ཐུན་མོང་མ་ཡིན་པ་གསང་་་་་
སྔགས་རྡོ་རྗེ་ཐེག་པའི་ལམ་ལ་སློབ་ཚུལ་དང་བཅས་སྐྱེས་བུ་ཆེན་པོའི་་་་་་
བཅད་མ་ནོར་བར་ཉི་མ་རེ་རེ་བཞིན་ཉམས་ལེན་གྱི་མཐིལ་དུ་བྱས་ན། བླ་
མ་སངས་རྒྱས་རྡོ་རྗེ་འཆང་གི་གོ་འཕང་མྱུར་དུ་ཐོབ་པར་འགྱུར་བ་ཡིན་ནོ།།
སྨྲས་པ། ཉིན་རེ་བཞིན་ཡང་བློ་གསལ་བརྒྱ་ཕྲག་གིས། །གཞུང་བཟང་
གདམས་པའི་མན་ངག་ཉམས་བླངས་ཚེ། །ཉེས་སྐྱོན་བརྒྱ་ཕྲག་བཅོམ་སྟེ་
ལམ་བཟང་གི །རྟོགས་པ་བརྒྱ་ཕྲག་སྐྱེ་བར་ཐེ་ཚོམ་ཅི། །དེ་ལྟར་དམིགས་
ཁྲིད་ས་བཅད་གོ་བདེ་བ། །བརྗོད་པའི་དགེ་འདིས་གཞུང་ལུགས་རྒྱ་མཚོའི་
བཅུད། །མྱོང་བའི་བློ་ལྡན་སྐལ་བ་བཟང་པོའི་ཚོགས། །འཇམ་མགོན་
བསྟན་པའི་རྒྱལ་མཚན་འཛིན་པར་ཤོག །
ཅེས་པ་འདི་ནི། རང་དང་སྐལ་མཉམ་འགའ་ལ་ཕན་པའི་དོན་དུ། ༧ཨ་རོལ་བློ་བཟང་
ལུང་རྟོགས་བསྟན་རྒྱན་ནས་བྲིས་པའོ། །
ཕྱག་ན་པདྨོའི་ཐུགས་རྗེ་ཟླ་ཟེར་གྱིས། །ཐོས་བསམ་ཡོན་ཏན་རྒྱ་མཚོ་འཕྱུར་བའི་ཁར། །
ལུང་རིགས་གར་གྱིས་རྩེན་པའི་ཆོས་གྲྭ་ཆེ། །སྤྲེལ་རྫོང་བྲག་དཀར་གནས་སུ་དཔར་འདི་བསྐྲུན། །
，
12



༄༅ ། །རང་རྒྱུད་ཆོས་ལ་སྐུལ་བྱེད་བྱང་ཆུབ་བདེ་ལམ་
གྱི་དམིགས་ཁྲིད་གོ་བདེ་བར་བརྗོད་པ་ངོ་མཚར་འོད་
ཀྱི་དྲ་བ་སྤྲོ་བའི་ཉི་ཟླའི་སྣང་བ་བློ་ཡི་མུན་པ་
སེལ་བའི་རྒྱན་ཞེས་བྱ་བ་བཞུགས་སོ། །
༄༅ ། །ན་མོ་གུ་རུ་བཛྲ་དྷ་ར་མུ་ནི་ཨིནྡྲ་ཡ། དམིགས་མེད་སྙིང་རྗེ་
འོ་མཚོ་འཕྱུར་བ་ལས། །བདེ་གཤེགས་དོན་ཀུན་གྲུབ་པའི་ཟླ་བ་གསར། །
འཇིག་རྟེན་མུན་སེལ་རྒྱན་དུ་མངོན་འཕགས་པ། །ལྷར་བཅས་སྐྱེ་རྒུས་
མཆོད་འོས་དེ་ལ་འདུད། །གང་བསྟན་དྲི་མེད་ཤེལ་དཀར་སྣོད་བཟང་
མཆོག །འཛིན་ལ་ཟླ་བྲལ་བསྟན་པའི་གཏད་རབས་བདུན། །མཛེས་བྱེད་
མཆོག་ཟུང་རྒྱན་དྲུག་ཞབས་སེན་རྡུལ། །སྤྱི་བོར་བསྟེན་པས་བྱིན་རླབས་
སྙིང་ལ་སྦྱིན། །དཔལ་ལྡན་མར་མེ་མཛད་དང་འབྲོམ་སྟོན་རྗེའི། །ཐུགས་རྗེ་
གསེར་གྱི་པདྨ་འབུམ་བཞད་དེ། །ལེགས་བཤད་ལམ་གྱི་སྒྲོན་མ་སྦྲང་རྩིའི་
གཏེར། །ལུས་ཅན་འགྲོ་ལ་སྩོལ་བའི་བྱེད་པོ་རྒྱལ། །དཔྱད་གསུམ་རྣམ་དག་
ལུང་རིགས་རལ་གྲི་ཡིས། །མི་ཤེས་འཆིང་བརྒྱ་བཅད་ནས་བློ་གྲོས་ཀྱི། །སྙིང་
སྟོབས་བཟང་པོའི་གྲགས་པ་སྲིད་ན་འབར། །རྣམ་འདྲེན་དཔལ་ལྡན་བླ་
མར་སྙིང་ནས་འདུད། །གངས་ཅན་འགྲོ་ལ་བརྩེ་བའི་སྤྱན་རས་ཀྱིས། །རྣམ་



ཀུན་གཟིགས་པའི་ཡིད་ཀྱི་གྲུ་ཆེན་དུ། །སྐྱེས་བུ་གསུམ་གྱི་ལམ་རིམ་རིན་ཆེན་
ནོར། །བསྩལ་བའི་བཀའ་དྲིན་ཕ་མཐའ་སུ་ཡིས་གཞལ། །མཁྱེན་པ་འཇམ་
དབྱངས་གཞོན་ནུའི་དཔལ་ལ་འགྲན། །ཐུབ་པའི་བསྟན་ལ་བརྩེ་བའི་རང་
བཞིན་ངོམ། །ནུས་པ་རྒྱ་མཚོའི་ཀློང་ལྟར་ཆེས་ཟབ་པའི། །ཐུགས་རྗེའི་
བདག་ཉིད་བསྐལ་པའི་སྲིད་དུ་མཆོད། །བགྲང་ཡས་རིན་ཆེན་བྱེ་བའི་ཟ་མ་
ཏོག །རིམ་བརྒྱུད་ལེགས་བཤད་གདམས་པའི་ཆུ་ཀླུང་རྒྱུན། །གཅིག་ཏུ་
འཁྱིལ་བའི་དགེ་ལྡན་བསྟན་པའི་སྲོག །ཡོངས་འཛིན་བཀའ་དྲིན་ཅན་
རྣམས་ཕྱག་གི་ཡུལ། །སྲས་བཅས་རྒྱལ་བའི་བགྲོད་པ་གཅིག་པའི་ལམ། །
འཇམ་དཔལ་ཟུར་ཕུད་འགོག་པའི་འཁྲུལ་འཁོར་གྱིས། །གངས་ཅན་དཔལ་
དུ་གཏན་བདེ་སྒྲུབ་པའི་གཏམ། །སྐལ་བཟང་སྐྱེ་བོ་ཀུན་གྱི་སྙིང་ལ་སྨན། །དེ་
ཕྱིར་ཞལ་བཟང་ནམ་མཁའི་གླང་བོའི་སྒྲ། །གདམས་པའི་གྲུ་ཆར་འབེབས་
དང་ལྷན་ཅིག་ཏུ། །སྙིང་གི་མདོངས་མཐའ་དགའ་བས་བཅུད་བཟུང་སྟེ། །
གསུང་ངག་བདུད་རྩིའི་ཐིག་ལེ་སྤྲོ་ལ་འདུད། །དེ་ལྟར་མཆོད་པར་བརྗོད་པ་
དང་། ལམ་འདི་ལ་བག་ཆགས་འཇོག་ཕྱིར་བཤད་པར་དམ་བཅའ་བ་སྔོན་
དུ་བཏང་ནས། དེ་ཡང་བྱང་ཆུབ་ལམ་གྱི་རིམ་པ་བསྡུས་པ་ལས། འཛམ་
གླིང་མཁས་པ་ཡོངས་ཀྱི་གཙུག་གི་རྒྱན། །སྙན་པའི་བ་དན། ཞེས་པ་ནས།
དཔལ་ལྡན་ལེགས་པར་བཤད་པའི་རྒྱ་མཚོའང་ཡིན། །ཞེས་གསུངས་པ་ལྟར།
ས་གསུམ་ན་འགྲན་ཟླ་དང་བྲལ་བ་ཤིང་རྟ་ཆེན་པོ་རྣམ་གཉིས་ཀྱིས་དུས་་་་་
གསུམ་རྒྱལ་བ་ཀུན་གྱི་གསུང་རབ་རྨད་དུ་བྱུང་བ་གཞུང་བཟང་པོ་སྟོང་ཕྲག་
14



t
གི་དགོངས་དོན་ཕྱིན་ཅི་མ་ལོག་པར་བཀྲལ་ཏེ་གནད་གཅིག་ཏུ་བསྡུས་པ།
སྐྱེ་རྒུའི་རེ་བ་མ་ལུས་པ་སྐོང་བར་བྱེད་པའི་ཡིད་བཞིན་དབང་གི་རྒྱལ་པོ་་་་་
སྐལ་ལྡན་གྱི་སྐྱེས་བུ་རྣམས་སངས་རྒྱས་ཀྱི་སར་བགྲོད་པར་བྱེད་པའི་འཇུག་
ངོགས། སྡེ་སྣོད་གསུམ་གྱི་དགོངས་དོན་མ་ལུས་པ་བདེ་བླག་ཏུ་རྟོགས་
ཐབས་ཀྱི་མན་ངག་མཆོག་ཏུ་གྱུར་པ། མཉམ་མེད་སྟོན་པ་ཐུབ་པའི་དབང་
བོ་ནས་བཟུང་སྟེ། ཇོ་འབྲོམ་ཡབ་སྲས་ཀྱི་བར་སྙན་ནས་སྙན་དུ་བརྒྱུད་པའི་
གདམས་ངག་འོ་མའི་བཅུད་ཀྱི་ཉིང་ཁུ་གསུང་རབ་ཀུན་ལ་བལྟ་བའི་མིག་་་་
བྱང་ཆུབ་ལམ་གྱི་སྒྲོན་མ་ཞེས་བརྗོད་བྱ་རྒྱ་ཆེ་ཞིང་འདུས་ཆེ་བས་ཀུན་གྱི་་་་
ཡུལ་མིན་པར་དགོངས་ནས། རྒྱལ་བ་གཉིས་པ་ཁམས་གསུམ་ཆོས་ཀྱི་རྒྱལ་
པོ་ཙོང་ཁ་པ་བློ་བཟང་གྲགས་པའི་དཔལ་གྱིས་དགོངས་པ་འགྲེལ་བའི་་་་་་
བསྟན་བཅོས་བྱང་ཆུང་ལམ་རིམ་ཆེན་མོ་མཛད་ཅིང་། སླར་ཡང་ཕྱི་རབས་
ཀྱི་གདུལ་བྱ་ལམ་ལ་ཁྲིད་ཚུལ་གྱི་གོ་བདེ་བ་རེ་གུད་དུ་བྱ་བར་དགོངས་ནས་
ལམ་རིམ་ཆུང་འབྲིང་དང་། དེ་དོན་ངེས་འབྱུང་བྱང་སེམས་ཡང་དག་པའི་
ལྟ་བ་སྟེ་ལམ་གྱི་གཙོ་བོ་རྣམ་གསུམ་གྱི་ཉམས་ལེན་དུ་བསྒྲིལ་ནས་རང་ཅག་
རྗེས་འཇུག་རྣམས་ཀྱིས་གནས་སྐབས་དང་མཐར་ཐུག་གི་དོན་གང་འདོད་་་་
ཀྱང་ཆོས་འདི་ཁོ་ན་ཉན་བསམ་སྒོམ་གསུམ་བྱས་ཏེ་ལམ་འདི་ལ་ངེས་ཤེས་་་
བརྟན་པོ་རྙེད་པ་ཞིག་གལ་ཆེ་བས། དེས་ན་བྱང་ཆུབ་ལམ་གྱི་རིམ་པ་འདི་
ཉིད་ཉམས་སུ་ལེན་པ་ལ། ཆོས་ཁུངས་བཙུན་པར་བསྟན་པའི་ཕྱིར་མཛད་
པ་པོའི་ཆེ་བ། གདམས་ངག་ལ་གུས་པ་བསྐྱེད་པའི་ཕྱིར་ཆོས་ཀྱི་ཆེ་བ། ཆེ་བ་
-
15



-
---
གཉིས་ལྡན་གྱི་ཆོས་ལ་ཉན་བཤད་ཇི་ལྟར་བྱ་བའི་ཚུལ། གདམས་པ་དངོས་
ཀྱིས་སློབ་མ་ཇི་ལྟར་བཀྲི་ཚུལ་ལོ། །དང་པོ་ལ་གསུམ། རིགས་ཕུན་སུམ་
ཚོགས་པར་སྐྱེ་བ་བཞེས་པའི་ཚུལ། རྟེན་དེ་ལ་ཡོན་ཏན་བརྙེས་པའི་ཚུལ།
བརྙེས་ནས་བསྟན་པ་ལ་བྱ་བ་མཛད་པའི་ཚུལ་ལོ། །དེ་ལས་གཉིས་པ་ལ་
ལུང་རྟོགས་ཀྱི་ཡོན་ཏན་བརྙེས་པའི་ཚུལ་དང༌། གསུམ་པ་ལ་བསྟན་པ་ལ་
བྱ་བ་རྒྱ་གར་དུ་མཛད་ཚུལ་དང་། བོད་དུ་མཛད་ཚུལ་གཉིས་སུ་ཕྱེས་པ་
ཕྱོགས་མཐུན་མདོར་བསྡུས་སུ་བརྗོད་ན། དེ་ཡང་མཛད་པ་པོ་ནི་བྱང་ཆུབ་
ལམ་རིམ་ཆེན་མོ་ལས། དེ་ཉིད་མཛད་པ་པོ་འདིའི་ཡང་མཛད་པ་པོའོ། །
ཞེས་པ་ལམ་རིམ་འདིའི་བཤད་བྱ་རྩ་བའི་གཞུང་བྱང་ཆུབ་ལམ་སྒྲོན་ཡིན་ལ།
སྤྱིར་ལམ་སྒྲོན་མཛད་པ་པོ་ལམ་རིམ་ཆེན་མོ་མཛད་པ་པོ་ཡིན་ཞེས་པ་མ་་་་་
ཡིན་པར། སྐབས་འདིར་སྐྱེས་བུ་གསུམ་གྱི་ལམ་གྱི་རིམ་པ་བཤད་པ་དེ་མ་
བྱུང་ན། ལམ་རིམ་ཆེན་མོ་མི་ཡོང་། ལམ་སྒྲོན་ནས་བཤད་པའི་སྐྱེས་བུ་
གསུམ་གྱི་ལམ་རིམ་དེ། འདི་ནས་བཤད་པའི་ལམ་རིམ་དང་དགོས་དོན་
གཅིག་པའི་རྒྱུ་མཚན་གྱིས་འདིའི་ཡང་མཛད་པ་པོར་གསུངས་པས་ན། ཇོ་
བོ་ཆེན་པོ་ཉིད་ཀྱི་རྣམ་པར་ཐར་བ་ནི། རྒྱ་གར་དུ་རབ་ཏུ་བྱུང་བའི་མཚན་
དཱི་པཾ་ཀ་ར་ཤྲཱི་ཛྙཱ་ན། བོད་དུ་ཕེབས་ནས་ལྷ་བླ་མ་བྱང་ཆུབ་འོད་ཀྱིས་ཨ་ཏི་
ཤ་ཞེས་ཕུལ་བྱུང་དུ་མཚན་གསོལ་བ་དེ་ཉིད། གྲོ་ལུང་པ་ཆེན་པོས། རྒྱལ་
བའི་མདུན་ན་རྒྱལ་སྲས་བཟང་པོ་སྐྱོང་། །ཞེས་གསུངས་པ་ལྟར། སངས་
རྒྱས་འཇིག་རྟེན་དུ་བྱོན་པའི་ཚེ། བྱང་ཆུབ་སེམས་དཔའ་བཟང་པོ་སྐྱོང་
16



-
ཞེས་ཁྱིམ་པའི་ཚུལ་ཅན་དུ་གྱུར་པ་དང་། བཀའ་གདམས་གླེགས་བམ་རིན་
པོ་ཆེའི་བུ་ཆོས་ཀྱི་སྐྱེས་རབས་ཉེར་གཉིས་གསུང་སྐབས། ཇོ་འབྲོམ་ཡབ་
སྲས་ཕན་ཚུན་རིགས་དང་རིགས་ཅན་དུ་གྱུར་པ་དང༌། དེར་མ་ཟད། སྐྱེ་བ་
ལྔ་བརྒྱ་དང་ལྔ་བཅུ་ང་གཉིས་སུ་པཎྜི་ཏ་རྐྱང་བའི་ལུས་བཟུང་བར་གསུངས་
ལ། སྐུ་ཚེ་འདིར་ཡབ་ཟ་ཧོར་རྒྱལ་པོ་དགེ་བའི་དཔལ་དང་། ཡུམ་དཔལ་མོ་
འོད་ཟེར་ཅན་གྱི་སྲས་སུ་འཁྲུངས་མ་ཐག་སྒྲོལ་མའི་ཞལ་གཟིགས། མེ་ཏོག་
ཨུཏྤ་ལའི་ཆར་བབས། བི་ཀྲ་མ་ནི་པུ་རའི་གཙུག་ལག་ཁང་དུ་མཇལ་བར་
ཕེབས་དུས། བདག་ནི་དལ་འབྱོར་མི་དབང་ལུས་ཐོབ་ཅིང་། །སྐྱོན་མེད་
དབང་བོས་དཀོན་མཆོག་གསུམ་འབྲང་ཞིང་། །རྟག་ཏུ་གུས་པས་དཀོན་
མཆོག་སྤྱི་བོར་བླངས། །དེ་རིང་ཉིད་ནས་སྐྱབས་གནས་མཛད་དུ་གསོལ། །
ཞེས་ཟླ་དྲུག་ལྷག་པའི་ལོ་གཅིག་དུས་སུ་གསུངས་པས་ཀུན་ངོ་མཚར་བར་་་་་
གྱུར་ཅིང་། འདི་ནི་སྐྱེས་བུ་དམ་པའོ་ཞེས་བསྔགས་པ་བརྗོད་པར་གྱུར། དེ་
ནས་རྒྱལ་པོ་མུ་ཁྱུད་འཛིན་གྱི་བུ་མོ་སོགས་བཙུན་མོ་ཉེར་གཅིག་རྒྱན་ཐམས་
ཅད་ཀྱིས་བརྒྱན་ནས་ཕུལ་བ་དང་དུ་མ་བཞེས་པའི་ཚུལ་མཛད། དེ་འཕྲལ་
རྒྱལ་སྲིད་ཐམས་ཅད་བློས་དོར་ཏེ་བླ་མ་འཚོལ་དུ་བྱོན་པས། ཛེ་ཏ་རི་དགྲ་
ལས་རྣམ་རྒྱལ། བྱང་ཆུབ་བཟང་པོ། རིག་པའི་ཁུ་བྱུག ཨ་ཝ་དྷུ་ཏི་པ། རཱ་
ཧུ་ལ་གུ་པ་སོགས་རིམ་པར་མཇལ་ཏེ་ཐེག་ཆེན་དུ་སེམས་བསྐྱེད། དབང་
དང་གདམས་ངག་མཐའ་ཡས་པ་གནང་། ཉམས་རྟོགས་ཀློང་དུ་བརྡོལ་ཏེ་
རིག་པ་རྟུལ་ཞུགས་ཀྱི་སྤྱོད་པ་གནང་བར། བརྡས་བསྐུལ་ཏེ་དགུང་ལོ་ཉེར་
17



དགུ་བ་ལ་ཕལ་ཆེན་སྡེ་བའི་མཁན་པོ་སྦྱོར་ལམ་པ་ཚུལ་ཁྲིམས་བསྲུང་བ་་་་་་
ལས་རབ་ཏུ་བྱུང་། བླ་མ་བརྒྱ་དང་ལྔ་བཅུ་བསྟེན། མདོ་སྔགས་ཀྱི་གཞུང་མ་
ལུས་པ་གདམས་ངག་ཏུ་ཤར་བས། གདུགས་བཅུ་གསུམ་ཅན་སོགས་ཕྱི་རོལ་
པའི་སྨྲ་བ་ངན་པ་ཀུན་ཚར་བཅད་དེ་བསྟན་པའི་སྒོར་བཅུག བླ་མ་གསེར་
གླིང་པ་ཆེན་པོའི་མཚན་དོན་མཐུན་པའི་གྲགས་སྙན་གྱིས་ཐུགས་ཕྲོགས་ཏེ།
རྒྱ་མཚོ་ཆེན་པོར་གྲུ་གཟིངས་ཀྱིས་ཟླ་བ་བཅུ་གསུམ་བར་བགྲོད་པ་ན། མི་མ་
ཡིན་གདུག་རྩུབ་ཅན་གྱིས་མི་མཐུན་པའི་རླུང་དང་། ཆུ་སྲིན་ཐོག་སེར་
སོགས་ཀྱིས་འཇིགས་པ་ཞག་ཉེར་གཅིག་གི་བར་བཏང་ཡང་། ཞི་བ་བྱམས་
སྙིང་རྗེ་བྱང་ཆུབ་ཀྱི་སེམས་ཀྱིས་བཏུལ། བསྟན་འགྲོར་གནོད་པའི་མུ་སྟེགས་
ཀྱི་གྲོང་ཁྱེར་རྫུ་འཕྲུལ་དྲག་པོས་ཚར་བཅད་དེ་དཀའ་སྤྱད་དཔེ་མེད་མཛད་
བཞིན་གསེར་གླིང་དུ་ཕེབས་པའི་ཚེ། བླ་མ་ཕན་ཚུན་འཁོར་ངུར་སྨྲིག་གི་བླ་
གོས་གསར་བ་ཐུན་མཚམས་སྤྲིན་གྱི་མདངས་ལ་ཅོ་འདྲི་བ་དག་གིས་མིག་ལ་
མཛེས་པ་སྟེར་བཞིན། གསེར་གླིང་པ་ཆེན་པོར་རིན་ཆེན་སྣ་ཚོགས་ཀྱིས་
བཀང་བའི་བུམ་པ་བཟང་པོ་ཕྱག་རྟེན་དུ་ཕུལ། ལོ་བཅུ་གཉིས་ཀྱི་རིང་དབུ་
སྔས་སྦྲེལ་ཏེ་ཡུམ་ཤེར་ཕྱིན་གྱི་སྦས་དོན་ཡོངས་རྫོགས། བདག་གཞན་བརྗེ་
བའི་བྱང་ཆུབ་སེམས་སྦྱོང་གི་གདམས་པ་སོགས་གསན་ཏེ། ཐོས་བསམ་སྒོམ་
པ་མཐར་ཕྱིན་མཛད་པས་བྱང་ཆུབ་ཀྱི་སེམས་བཅོས་མ་མ་ཡིན་པ་ཐུགས་ལ་
འཁྲུངས། བསྟན་པའི་བདག་པོར་མངའ་གསོལ། བྱང་ཕྱོགས་ཁ་བ་ཅན་དུ་
བྱོན་ནས་གདུལ་བྱ་སྐྱོང་དགོས་པར་ལུང་བསྟན། སླར་རྒྱ་གར་དུ་བྱོན་ཏེ་



སྡོམ་པ་གསུམ་གྱི་བཅས་མཚམས་རྣམ་པར་དག་པ་ཐུགས་དམ་གྱི་མཐིལ་དུ་
མཛད་པས་སྡེ་བ་ཐམས་ཅད་ཀྱི་གཙུག་གི་རྒྱན་དུ་གྱུར་པའི་ཚེ། ཇོ་བོའི་
ཐུགས་བསྐྱེད་དང་། ལྷ་དང་བླ་མས་ལུང་བསྟན་དུས་སུ་བབས་པ་ན། བོད་
ལྗོངས་འདིར་སྤྱན་རས་གཟིགས་དབང་ལྷ་བཙུན་ཡེ་ཤེས་འོད་ཁུ་དབོན་་་་་་
གྱིས་བསྟན་པ་ཉམས་པ་སླར་གསོ་བའི་ཆེད་ཇོ་བོ་ཆེན་པོ་གདན་འདྲེན་པ་
ལ་སྐུ་སྲོག་བློས་བཏང་། ལོ་ཙཱ་བ་རྒྱ་བརྩོན་སེང་དང་། ནག་ཚོ་ལོ་ཙཱ་བ་ཚུལ་
ཁྲིམས་རྒྱལ་བ་སོགས་ལ་གསེར་ཡོད་རྒུ་འཁྱེར་བཅུག་སྟེ་གདན་འདྲེན་་་་་
རིམ་པར་བཏང་བ་ན། གངས་ཅན་འགྲོ་བའི་བསོད་ནམས་ཀྱིས་ལོ་ཙཱ་བ་
གཉིས་དང་འབྲོམ་ཆོས་ཀྱི་རྒྱལ་པོའི་སྤྲུལ་བ་ཡང་སྤྲུལ་དུ་མས་ཐབས་མཁས་
ཀྱིས་མངའ་རིས་སྟོད་དུ་སྤྱན་དྲངས། ལྷ་བླ་མ་བྱང་ཆུབ་འོད་སོགས་མཇལ་
ཏེ། ཇོ་བོ་ཆེན་པོ་ལ་ཁྱེད་བོད་དུ་ཕེབས་པའི་དོན་སྔར་ཞུས་ཟིན་ནའང་།
སྤྱིར་ཡབ་མེས་རྣམས་ཀྱིས་སངས་རྒྱས་ཀྱི་བསྟན་པའི་སྲོལ་བཏོད། དར་རྒྱས་
སུ་གྱུར་པ་ཡིན་མོད། དེང་དུས་ཨ་ཙརྱ་དམར་པོ་དང་པཎྜི་ཏ་ཤམ་ཐབས་
སྔོན་པོ་ཅན་སོགས་ཀྱིས་གསང་སྔགས་ལ་བསྙད་དེ་རྩིང་ཆོས་དར་བར་བྱས་
པས་སངས་རྒྱས་ཀྱི་བསྟན་པ་ཉམས་དམའ་ཞིང་། བདུད་ཀྱི་རིགས་ཁ་རྒྱལ་
འདུག་ན། ད་ནི་མགོན་པོ་ཁྱེད་ཉིད་ཀྱིས་ངའི་ཁུ་བོ་དེའི་ཐུགས་དགོངས་
རྫོགས་ཕྱིར། སངས་རྒྱས་ཀྱི་བསྟན་པའི་དག་ཐེར་མཛད་དེ་བོད་སྤྱི་ལ་ཕན་
པའི་ཆོས་ཤིག་གསུང་དུ་གསོལ། ཞེས་སོགས་རྒྱས་པར་ཞུས་པས། ཇོ་བོ་ཆེན་
པོ་ཐུགས་ཤིན་ཏུ་མཉེས་ནས་བྱང་ཆུབ་ལམ་གྱི་སྒྲོན་མ་ཞེས་བོད་གངས་ཅན་
19



གྱི་འགྲོ་བ་ཡོངས་ལ་ཆོས་ཀྱི་མིག་སྦྱིན་པར་མཛད། དགེ་བསྙེན་འབྲོམ་རིན་
པོ་ཆེ་ཡང་མཇལ་བའི་ཉིན་དེར། འཇམ་པའི་རྡོ་རྗེའི་དབང་བསྐུར། ནམ་
གཤེགས་ཀྱི་བར་སྐུ་མདུན་དུ་འབྲལ་མེད་དུ་བཞུགས་ཏེ་གདམས་པ་མ་ལུས་
པ་རྫོགས་པར་གསན་པས། ཡབ་སྲས་གཉིས་དང་ཁམས་གསུམ་འགྲོ་བའི་བླ་
མ་ཆོས་ཀྱི་རྒྱལ་པོ་ཙོང་ཁ་པ་ཆེན་པོ་དང་བཅས། མང་དུ་མཁྱེན་པ་ལུང་གི་
ཡོན་ཏན་དང་། ཚུལ་བཞིན་སྒྲུབ་པ་རྟོགས་པའི་ཡོན་ཏན་བརྙེས་པའི་
ཚུལ་ལ་བརྟེན་ནས་རྒྱ་བོད་གཉིས་སུ་དམ་པ་དེ་དག་གི་མཛད་པ་རྣམ་ཐར་
བཟང་པོའི་འཕྲིན་ལས་ཀྱིས་སངས་རྒྱས་ཀྱི་བསྟན་པའི་གདུགས་དཀར་པོ་་་
གཅིག་གིས་ས་ཆེན་པོ་འདི་ཁྱབ་པར་བྱས་པའོ། །དེ་བས་ན། བདག་ཅག་གི་
སྟོན་པ་སངས་རྒྱས་བཅོམ་ལྡན་འདས་ནས་བྱམས་པ་ཐོགས་མེད་སོགས་ལ་
རིམ་བཞིན་བརྒྱུད་པ་རྒྱ་ཆེན་སྤྱོད་པའི་ཕྱོགས། ཐུབ་པའི་དབང་བོ་ནས་
འཇམ་དབྱངས་དང་། ཞི་བ་ལྷ་སོགས་ལ་བརྒྱུད་པ་ལྟ་བའི་ཕྱོགས་གཉིས་ཀ་
རྡོ་རྗེ་ཐེག་པའི་བསྐྱེད་རྫོགས་ཀྱི་གནད་ཀུན་གསན་ཅིང་། ཡང་སྤྱོད་ཕྱོགས་
ཀུ་ས་ལི་ཆུང་བ་བྱམས་པའི་རྣལ་འབྱོར་པ་དང་། ལྟ་ཕྱོགས་རིག་པའི་ཁུ་
བྱུག་ཨ་ཝ་དྷུ་ཏི་པ་ལས་གསན་ཏེ། ལུགས་གཉིས་ཀ་ལ་མཁས་པའི་བླ་མའི་
གདམས་པས་བརྒྱན་པའི་ཁྱད་ཆོས་གསུམ་ལྡན་གྱི་མན་ངག་ཇོ་བོས་འབྲོམ་
ལ་གནང་། དེས་སྔོན་འབྲོམ་རིན་པོ་ཆེ་རྒྱལ་བུ་དད་པ་བརྟན་པོར་གྱུར་པའི་
དུས་ཀྱི་སྲས་དཀོན་མཆོག་གསུམ་གྱི་མཚན་ཅན་དུ་གྱུར་པར་མ་ཟད། འདི་
དུས་ཀྱང་ཆོས་ཀྱི་མཆེད་པོར་གྱུར་པའི་སྐུ་མཆེད་གསུམ་ལ་གནང་། དེ་ལ་
20



ཡང་འབྲོམ་གྱིས་ཤར་པར་བཀའ་གདམས་གཞུང་དྲུག་དང་སྦྱར་ནས་
གསུངས་པ་གྲྭ་སྐོར་མཁན་ཆེན་པས་གསན་པ་དང་། འབྲོམ་གྱིས་སྤྱན་སྔ་པ་
དང་། སྣེ་ཟུར་པ་སོགས་ལ་གདམས་པའི་བརྒྱུད་པ་ལྷོ་བྲག་ཕྱག་རྡོར་པས་
གསན་ལ། བར་སྐབས་བཀའ་གདམས་ཀྱི་སྲོལ་བཟང་པོ་རྣལ་འབྱོར་པར་
རློམ་པ་འགས་རྐྱེན་བྱས་ཏེ་ཅུང་ཟད་ཉམས་པར་ཕྱོགས་པ་ན། ཟུར་ཕུད་ལྔ་
བ་མིའི་གཟུགས་ཅན་རྗེ་བཙུན་ཙོང་ཁ་པ་ཆེན་པོ་བྱོན་ཏེ། བླ་མ་རྣམ་གཉིས་
ལས་བཀའ་གདམས་གཞུང་དྲུག་གདམས་ངག་གཉིས་ཀྱི་ཁྲིད་གསན་ནས་་་
དར་རྒྱས་སུ་མཛད་པས་དམ་པ་དེ་དག་ལ་ཡིད་ཆེས་ཀྱི་ངེས་པ་རྙེད། དེས་
གསུངས་པའི་བཤད་བྱའི་ཆོས་ཁུངས་བཙུན་པར་ཤེས་དགོས་ལ། དེ་ཡང་།
གཉིས་པ་གདམས་ངག་ལ་གུས་པ་བསྐྱེད་པའི་ཕྱིར་ཆོས་ཀྱི་ཆེ་བ་ལ། བསྟན་
པ་ཐམས་ཅད་འགལ་མེད་དུ་རྟོགས་པའི་ཆེ་བ། གསུང་རབ་མ་ལུས་
གདམས་ངག་ཏུ་འཆར་བའི་ཆེ་བ། རྒྱལ་བའི་དགོངས་པ་བདེ་བླག་ཏུ་རྙེད་
པའི་ཆེ་བ། ཉེས་སྤྱོད་ཆེན་པོ་རང་འགགས་སུ་འགྲོ་བའི་ཆེ་བ་བཞི་ལས།
དང་པོ་དཔེར་ན་ཚ་བའི་ནད་ཀྱིས་མནར་བ་ཞིག་ལ། སྨན་པ་ཞིག་གིས་ཤ་
ཟོས་ཆོག་པ་དང་མི་ཆོག་པའི་ཚིག་སྔ་ཕྱིར་བཤད་ཀྱང་། ནད་པ་དེ་ལ་ཕན་
འདོགས་བྱེད་ཀྱི་ལག་ལེན་ལས་ནང་འགལ་མེད་པ་ལྟར། རྒྱལ་བའི་སྡེ་
སྣོད་མདོ་སྔགས་གང་གི་ཚིག་ཟིན་མི་མཐུན་པར་ཡོད་པ་ཐམས་ཅད་གཅིག་
གྲོགས་སུ་གཅིག་འགྲོ་བ་ལས་ནང་འགལ་མེད་པར་འཚང་རྒྱ་བ་ལ་ཉམས་སུ་
བླང་བྱར་ཤེས་དགོས་པ་ཡང་། ལམ་རིམ་ལེགས་གསུང་ཀུན་གྱི་ཉིང་ཁུ་



ལས། །ཐེག་པ་གསུམ་གྱི་སྤངས་རྟོགས་རིགས་མཐའ་དག །ལམ་གྱི་གཙོ་བོ་
ཡན་ལག་ཅི་རིགས་པར། །འདིར་གཅིག་འཚང་རྒྱའི་ལམ་དུ་གོ་བ་ནི། །
བསྟན་པ་ཐམས་ཅད་འགལ་མེད་རྟོགས་པའོ། །ཞེས་གསུངས་པ་ལྟར། ངེས་
འབྱུང་ལམ་གྱི་གཙོ་བོ། ཆུང་འབྲིང་གི་སྐོར་ལམ་གྱི་ཡན་ལག བྱང་སེམས་
གཙོ་བོ་དང་། སྐྱེས་བུ་ཆེན་པོའི་སྐོར་གཞན་ཡན་ལག ལྷག་མཐོང་གཙོ་བོ་
དང་། ཞི་གནས་ཡན་ལག་ཏུ་འགྲོ་བར་གསུངས་ལ། བྱང་ཆུབ་སེམས་
དཔའ་རྣམས་ཀྱི་ཐུགས་བཞེད་ཀྱི་གཙོ་བོ་གཞན་དོན་སྒྲུབ་པ་ཡིན། དེས་
ན་རིགས་ཅན་གསུམ་གྱི་དོན་སྒྲུབ་པ་ལ་ལམ་ཤེས་གསུམ་ཀ་ཐུགས་རྒྱུད་ལ་་་
བསྐྲུན་དགོས། དེ་ཡང་ལམ་ཐམས་ཅད་བསྐྱེད་པར་བྱ་ཞིང་། ལམ་ཐམས་
ཅད་ཤེས་པར་བྱའོ་ཞེས་གསུངས་པ་ལྟར། ཐེག་དམན་རིགས་ཅན་གྱི་གདུལ་
བྱ་རྗེས་སུ་བཟུང་བའི་ཕྱིར་དུ། ཐེག་ཆེན་པ་རྣམས་ཀྱིས་ཕྱི་དྲོའི་ཁ་ཟས་སྤོང་
བའི་ཉམས་ལེན་ཀྱང་ཤེས་དགོས་པར་གསུངས། ཟླ་མེད་བླ་མ་མཆོག་གིས་
ཀྱང་། བཀའ་གདམས་ཞེས་པའི་དོན་ཅི་ཡིན་ཞེས་སྤྱན་སྔ་རིན་ཆེན་འཕེལ་
ལ་བཀའ་འདྲི་གནང་བྱུང་བར། ལགས། ང་རང་བསམ་ཚོད་ལ། རྒྱལ་བའི་
བཀའ་ལས་ཡི་གེ་ན་གཅིག་ཀྱང་འདོར་དུ་མེད་པར་གང་ཟག་གཅིག་འཚང་
རྒྱ་བའི་གདམས་ངག་ཏུ་གོ་བས་ན། དེ་ལྟར་ཟེར་བ་ཨེ་ཡིན་ཞུས་པར། རྗེ་
རིན་པོ་ཆེས་བུ་སློབ་རྣམས་ལ། དེ་རིང་སྤྱན་སྔས་བློ་བསྐྱེད་ཆེན་པོ་བྱིན་བྱུང་
ཞེས་ཐུགས་འཕྲོག་པའི་གསུང་ཕེབས་པ་དང་། གཞན་ཡང་། རྡོ་རྗེ་ཐེག་
པའི་སྐབས་སུ། ཕར་ཕྱིན་ཐེག་པ་ནས་གསུངས་པའི་སེམས་བསྐྱེད་དང་ཕྱིན་
22



་
་
་
དྲུག་ལམ་ལ་སློབ་པའི་ལུས་འདྲ་བ་སོགས་ཀྱིས་འགལ་མེད་དུ་ཤེས་དགོས།
གཉིས་པ་ནི། དེ་ཡང་རྒྱལ་བའི་བཀའ་དང་། དེའི་དགོངས་འགྲེལ་ཚད་
མར་གྱུར་པ་ཐམས་ཅད་རང་གིས་ཉམས་སུ་བླང་བྱར་ཤེས་ནས་ལག་ཏུ་་་་་
བླངས་ན། གསུང་རབ་མ་ལུས་པ་གདམས་ངག་ཏུ་འཆར་བ་ཡིན། གསུམ་
པ་ནི། སྤྱིར་ལམ་གཙོ་རྣམ་གསུམ་རྒྱལ་བའི་དགོངས་པ་དང་། དེའི་ནང་
ནས་མཐར་ཐུག་པ་དབུ་མའི་ལམ་རྙེད་ཅིང་། ལྟ་བའི་དཔྱད་པ་རྫོགས་པ་ན་
སངས་རྒྱས་ཀྱི་དགོངས་པ་རྙེད་པ་ཡིན་ལ། དེ་ཡང་བླ་མའི་མན་ངག་ལམ་
སྒྲོན་དང་། ལམ་རིམ་ཆེ་ཆུང་སོགས་ལ་བསྟེན་ནས་དཀའ་ཚེགས་ཆེན་པོ་ལ་
མ་ལྟོས་པར་རྟོགས་ནུས་པ་ཡིན། བཞི་བ་ནི། མདོ་ཏིང་ངེ་འཛིན་རྒྱལ་པོ་
ལས། གང་གིས་གངྒཱའི་བྱེ་སྙེད་ཀྱི། །དགྲ་བཅོམ་བསད་པར་གྱུར་པ་བས། །
གང་གིས་མདོ་སྡེ་སྤོང་བྱེད་པའི། །སྡིག་པ་དེ་ནི་ཆེས་ཁྱད་འཕགས། །ཞེས་
དང་། རྣམ་པར་འཐག་པ་ཐམས་ཅད་བསྡུས་པའི་མདོ་ལས། ཆོས་སྤོང་བའི་
སྡིག་པ་ནི་ཕྲའོ། །ཞེས་གསུངས་པ་ལྟར། ཉེས་སྤྱོད་ཆེན་པོ་ནི། ཆོས་སྤོངས་
པའི་ལས་སྡིག་པ་ཤིན་ཏུ་ལྕི་བ་ཡིན་ལ། ཆེ་བ་སྔ་མ་གསུམ་རང་རྒྱུད་ལ་སྐྱེས་
ན། བཞི་བའི་ལས་ཀྱི་གཉེན་པོ་ཆེད་དུ་གཉེར་མི་དགོས་པར་རང་འགགས་
སུ་འགྲོའོ། །དེ་ཡང་མཛད་པ་པོའི་ཆེ་བ་དང་། ཆོས་ཀྱི་ཆེ་བ་གཉིས་དང་
ལྡན་པའི་ཆོས་ལ་ཉན་བཤད་ཇི་ལྟར་བྱ་བ་ལ། ཉན་པའི་ཚུལ། བཤད་པའི་
ཚུལ། མཇུག་ཏུ་ཐུན་མོང་དུ་ཇི་ལྟར་བྱ་བའི་ཚུལ་གསུམ། དང་པོ་ལ་ཡང་
གསུམ་ཡོད་པས། དང་པོ་ཆོས་ཐོས་པའི་ཕན་ཡོན་བསམ་ཚུལ་ནི། ཐོས་པས་
23



ཆོས་རྣམས་ཤེས་པར་འགྱུར། །ཐོས་པས་སྡིག་ལས་ལྡོག་པར་བྱེད། །ཐོས་
པས་དོན་མ་ཡིན་པ་སྤོང་། །ཐོས་པས་མྱ་ངན་འདས་པ་ཐོབ། །ཅེས་
གསུངས་པ་ལྟར་བླ་མས་ཇི་ལྟར་གདམས་པ་ལྟར། རང་གིས་གང་ཐོས་
པའི་དོན་ཉམས་སུ་བསྟར་ན། བླང་དོར་གྱི་གནས་རྣམས་ཤེས་པ་དང་།
སྡིག་ལྟུང་མི་དགོས་པའི་ཕྱོགས་ལས་ལྡོག་སྟེ། སྡོམ་པའི་བཅས་མཚམས་ལས་
མི་འདའ་བར་བསྲུངས་ནས་ཚུལ་ཁྲིམས་ཀྱི་བསླབ་པ་རིན་པོ་ཆེ་རང་རྒྱུད་ལ་
སྐྱེས་པ་དང༌། རང་སེམས་ཉོན་མོངས་པས་བསླད་དེ་དོན་མ་ཡིན་པའི་
ཕྱོགས་སུ་སོང་བ་སྤང་ཅི་ཐུབ་ཀྱིས་སེམས་དགེ་བའི་དམིགས་པ་ལ་རྩེ་གཅིག་
ཏུ་གནས་པའི་ཏིང་འཛིན་སྐྱེས་པ་དང་། བསླབ་པ་དེ་གཉིས་ལ་བརྟེན་ནས་
དཔྱད་འཇོག་སྤེལ་མའི་སྒོ་ནས་བདག་མེད་པའི་དོན་ལ་སོ་སོར་དཔྱོད་པའི་
ཤེས་རབ་ཀྱི་བསླབ་པ་སྐྱེས་ཏེ་ཐོས་དོན་མ་ནོར་བར་བསྒོམས་པས་མྱ་ངན་་་་
ལས་འདས་པའི་སར་ཕྱིན་པ་ཡིན། དེ་ཡང་ཇི་ལྟར་ན། ནོར་བུ་རིན་པོ་ཆེ་
དང་། གོས་དར་དང་། མཚོན་ཆ་སོགས་གཟུགས་ཅན་གྱི་དངོས་པོ་སྣ་
ཚོགས་པས་ཁེངས་པའི་རྒྱལ་པོའི་བང་མཛོད་ཀྱི་གཞིར་སྲོད་ཀྱི་སྨག་མཐུག་
པོས་ཁྱབ་པའི་དུས་སུ་མིག་ལྡན་གྱི་སྐྱེས་བུ་སོང་ཡང་མི་མཐོང་ཞིང་། ལག་
ཏུ་སྒྲོན་མེ་ཐོགས་པའི་མིག་ལྡན་གྱིས་གསལ་བར་མཐོང་བ་བཞིན་། བློ་གྲོས་
ཀྱི་རྩལ་དང་ལྡན་ཡང་། སྡིག་པ་དང་དགེ་བའི་རྣམ་དབྱེ་སོ་སོར་འབྱེད་པའི་
ཆོས་ལ་ཐོས་པ་མ་བྱས་ན་ཤེས་པར་མི་འགྱུར་རོ། །དེས་ན་སྐྱེས་རབས་ལས།
གང་ཞིག་ཐོས་པས་ཡིད་ནི་དད་གྱུར་ནས། །ལེགས་པར་དགའ་ལ་བརྟན་པ་
24



ཉིད་དུ་འགྱུར། །ཤེས་རབ་སྐྱེ་ཞིང་གཏི་མུག་མེད་པར་འགྱུར། །རང་གི་ཤས་
ཀྱང་དེ་ནི་ཉོ་བའི་རིགས། །ཐོས་པ་གཏི་མུག་མུན་སེལ་སྒྲོན་མེ་ཡིན། །རྐུན་
པོ་ལ་སོགས་མི་འཁྱེར་ནོར་གྱི་མཆོག །ཀུན་ཏུ་རྨོངས་པའི་དགྲ་འཇོམས་
མཚོན་ཆ་ཡིན། །ཐབས་ཚུལ་མན་ངག་སྟོན་པས་གྲོགས་ཀྱི་མཆོག །ཕོངས་
པར་གྱུར་ཀྱང་མི་འགྱུར་མཛའ་བོ་ཡིན། །གནོད་པ་མེད་པ་མྱ་ངན་ནད་ཀྱི་
སྨན། །ཉེས་པ་ཆེན་པོའི་དཔུང་འཇོམས་དཔུང་གི་མཆོག །གྲགས་དང་
དཔལ་དང་གཏེར་གྱི་མཆོག་ཀྱང་ཡིན། །ཡ་རབས་རྣམས་དང་འཕྲད་ན་
སྐྱེས་ཀྱི་མཆོག །ཚོགས་ཀྱི་ནང་ན་མཁས་པ་མགུ་བར་འགྱུར། །ཞེས་
གསུངས་པའི་དོན་ལྟར་ཐོས་པ་ནི་རང་རྒྱུད་གཏི་མུག་གི་མུན་པ་ཐམས་ཅད་
སེལ་བར་བྱེད་པའི་སྒྲོན་མེ་ཡིན། ཐོས་པ་བསགས་ན་ཆོམ་རྐུན་ལ་སོགས་
པས་ནམ་དུ་ཡང་འཕྲོག་ཏུ་མེད་པས་ནོར་གྱི་མཆོག་ཀྱང་ཡིན། གཅོད་བྱེད་
ཀྱི་མཚོན་རྣོན་པོ་དང་འདྲ་བར་ཀུན་ནས་རྨོངས་པའི་དགྲ་ཐམས་ཅད་་་་་་
འཇོམས་པ་ཡིན། འདི་ཕྱིར་ཕན་པའི་ཐབས་ཚུལ་མ་ནོར་བར་སྟོན་པའི་
གྲོགས་མཆོག་ཏུ་གྱུར་པ་ཡིན། རང་ཉིད་མཐོ་དམན་འབྱོར་དབུལ་ཇི་ལྟར་
གྱུར་ཀྱང་འགྱུར་ལྡོག་མེད་པའི་མཛའ་བོ་ཡིན་ཚུལ། སྔོན་ཁམས་པ་ཞིག་
གིས། ཞང་བོ་མེད་པའི་ཞང་བོ་བྱུང་། །ཇ་སུན་ཁྱོད་ལ་ཕྱག་འཚལ་ལོ། །ཞེས་
པའི་ལོ་རྒྱུས་ལྟ་བུ་རེད། ནང་གི་དགྲ་ཉོན་མོངས་པའི་ནད་འཇོམས་པའི་
སྨན་དང་། ཕྱིའི་ལུས་ངག་གི་ཉེས་སྤྱོད་ཐམས་ཅད་འཇོམས་པའི་དཔུང་གི་
མཆོག་ཡིན། གང་ཐོས་པ་རྒྱ་ཆེ་བ་ཙམ་གྱིས་མང་པོའི་ནང་དུ་ཚོགས་ཀྱི་



གཏམ་དུ་མས་མཁས་པ་རྣམས་རབ་ཏུ་མགུ་བར་འགྱུར་བ་ཡིན་ནོ། །གཞན་
ཡང་། ཐོས་པའི་རྗེས་འཇུག་སྒྲུབ་པ་སྙིང་བོར་བྱེད། །སྐྱེ་བའི་རྫོང་ལས་
ཚེགས་ཆུང་ཐར་བར་འགྱུར། །ཞེས་རང་རེ་རྣམས་ཀྱིས་ཐོས་པ་རྣམ་དག་
ཅིག་བྱེད་རྒྱུ་བྱུང་ཚེ་དེའི་རྗེས་ཐོག་དེ་མ་ཐག་ཏུ་ཐོས་དོན་སྒྲུབ་པས་ཉམས་
སུ་བླངས་ན། སྐྱེ་བའི་རྫོང་ཟག་བཅས་ཉེར་ལེན་གྱི་ཕུང་བོ་འདི་དང་བྲལ་ཏེ་
འཁོར་བ་ལས་ཐར་བར་གསུངས། དེས་ན་རྗེ་ས་པཎ་གྱིས། རིག་པ་ནངས་
པར་འཆི་ཡང་སློབ། །ཚེ་འདིར་མཁས་པར་མ་གྱུར་ཀྱང་། །སྐྱེ་བ་ཕྱི་མར་
བཅོལ་བ་ཡི། །ནོར་ལ་རང་ཉིད་ལེན་དང་མཚུངས། །ཞེས་གསུངས་ན།
བདག་ཅག་གི་སྟོན་པ་ཐུགས་རྗེ་ཅན་དེ་སློབ་ལམ་དུ་དམ་ཆོས་ཚིགས་བཅད་
རེ་རེའི་ཕྱིར་དཀའ་སྤྱད་དཔེ་མེད་མཛད་པའི་རྣམ་ཐར་དང་། རྟག་ངུས་
ཆོས་འཕགས་བསྟེན་ཚུལ་ལྟར། བླང་དོར་གྱི་གནས་ཕྱིན་ཅི་མ་ལོག་པར་
ཤེས་པའི་ཕྱིར་དུ་ཐོས་པ་རྣལ་མ་ཞིག་བཅད་པར་དཀའ་བའི་རང་ཤ་བྱིན་
ཏེ་ཉོ་ནུས་པའི་བརྩོན་འགྲུས་ཤུགས་དྲག་པོ་རྩོམ་དགོས་པ་ས་བཞི་བའི་་་་་་
ཡོངས་སྦྱོང་སྐབས་ཀྱི། ཐོས་པའི་མི་ངོམས་ཉིད་དང་ནི། །ཞེས་པས་ཀྱང་
འགྲུབ་པས་དེ་ལྟར་ཐོས་པའི་ཕན་ཡོན་དྲན་པར་བྱའོ། །གཉིས་པ་ཆོས་དང་
ཆོས་སྨྲ་བ་པོ་ལ་རིམ་གྲོ་བསྐྱེད་པ་ནི། སའི་སྙིང་བོ་འཁོར་ལོ་བཅུ་བའི་མདོ་
ལས། གཅིག་ཏུ་དད་ཅིང་གུས་པས་ཆོས་ཉན་གྱི། །དེ་ལ་འཕྱ་ཞིང་སྐུར་བར་
མི་བྱའོ། །ཆོས་སྨྲ་བ་ལ་མཆོད་པ་བྱ་བ་ནི། །སངས་རྒྱས་འདྲ་བར་དེ་ལ་འདུ་
ཤེས་བསྐྱེད། །ཅེས་དང་། བྱང་ས་ལས། ཀུན་ནས་ཉོན་མོངས་པ་མེད་པ་



དང་། ཁྱད་གསོད་ཀྱི་ཉོན་མོངས་པ་མེད་པ་གནས་ལྔ་ཡིད་ལ་མི་བྱ་བ་
སོགས་དགོས་པར་གསུངས། དང་པོ། རང་ལ་ཁེངས་སེམས་མེད་པར་ཆོས་
སྨྲ་བ་པོ་ཐུགས་ཁོམ་པའི་དུས་སུ་ཉན་དགོས་ཏེ། པོ་ཏོ་བ་ཆེན་པོ་ཐུགས་མི་
ཁོམ་ཚེ། སློབ་མ་ཞིག་གིས་ནན་གྱིས་ཞུས་པས་མ་མཉེས་པའི་ལོ་རྒྱུས་ཡོད་ལ།
དེས་ན་ཆོས་དང་སྨྲ་བ་པོ་ལ་སངས་རྒྱས་དང་འདྲ་བར་ཁྲི་སྟན་ལ་སོགས་་་་་
པའི་བཀུར་སྟི་དང་། རྙེད་པ་དག་གིས་མཆོད་དེ་སྲི་ཞུ་བྱེད་པ། མི་ཁྲོ་བ།
རྗེས་སུ་སྒྲུབ་པ། ཀླན་ཀ་མི་འཚོལ་བ་དང་དྲུག་གིས་ཉན་དགོས། གཉིས་པ་
ཉན་པ་པོ་རང་ལ་ཡང་ཁྱད་དུ་མི་གསོད། དེང་དུས་ཀྱི་མིས་ཆོས་བརྒྱད་ཀྱི་
ཕྱོགས་བཟུང་ནས་ཐོས་པ་བྱེད་མཁན་ལའང་རྙེད་བཀུར་དང་གྲགས་པ་་་་་་
འདོད་པ་ཨེ་ཡིན། ཆོས་ཉན་ནས་སུ་ལ་བཤད་རྒྱུ་ཡིན་ཟེར་མཁན་ཡོད། དེ་
དག་གིས་རང་རྒྱུད་འདུལ་བའི་ཐབས་སུ་ཉན་པ་མ་གོ་བས། དེའི་ཁར་ཉན་
ན་ཆོས་ལ་དོན་གཉེར་གྱི་འདུན་པ་ཇེ་ཞན་དུ་སོང་སྟེ་ཆོས་ཐུན་གཅིག་ཆད་
པ་ལ་དོང་ཙེ་ཁ་ཤས་བོར་བའི་སྣང་བ་ཡང་མེད་པས་མི་རིགས། གསུམ་པ་
གནས་ལྔ་ནི། ཚུལ་ཁྲིམས་ཉམས་པ། རིགས་ངན་པ། གཟུགས་བྱད་ངན་པ།
ཚིག་འབྲུ་ངན་ཞིང་བརྗོད་མི་བདེ་བ། མི་སྙན་པར་སྨྲ་བའོ་སྙམ་དུ་མི་ཉན་
པར་འདོར་བ་དེ་འདྲ་མི་བྱེད་པར། རྒྱལ་བུ་ཟླ་བས་རྐང་ཁྲ་ལ་གདམས་པའི་
ཚིག་དོན་ཇི་བཞིན། ཆོས་དང་ཆོས་སྨྲ་བ་ལ་རིམ་གྲོ་བསྐྱེད་དེ་ཉན་དགོས་
གསུངས་སོ། །གསུམ་པ་ཆོས་ཉན་ཚུལ་དངོས་ལ། སྣོད་སྐྱོན་གསུམ་སྤངས་
པ། འདུ་ཤེས་དྲུག་བསྟེན་པའོ། །དང་པོ་ནི། མདོ་ལས། ལེགས་པར་ཞེས་
་



པས་སྣོད་དྲི་མ་ཅན་དང་། རབ་ཏུ་ཉོན་ལ་ཞེས་པས་སྣོད་ཁ་སྦུབས་པ། ཡིད་
ལ་ཟུངས་ཤིག་ཅེས་པས་སྣོད་ཞབས་རྡོལ་ལྟ་བུའི་སྐྱོན་སྤོང་བར་གདམས་པ་
ཡིན་པས། ཕྱི་མ་གཉིས་གོ་སླ་ཡང་། བླ་མ་བྱམས་པ་རིན་པོ་ཆེ་ནས། དྲི་
མ་ངན་པའི་སྐྱོན་འུ་ཅག་ལ་འབྱུང་ཉེ་བས། དེའི་གཉེན་པོར་འདུ་ཤེས་དྲུག་
བསྟེན་པར་གསུངས། མདོ་ལས། ཐོས་རྟགས་ཞི་ཞིང་དུལ་བ། བསམ་རྟགས་
ཉོན་མོངས་ཆུང་བ། སྒོམ་རྟགས་གྲུབ་པ་ཐོབ་པ་ཡིན་གསུངས་པ་ལྟར་མ་
བྱུང་བ་ཆོས་ཉན་ཕལ་ཆེར་དྲི་མ་ངན་པའི་དབང་དུ་སོང་བའི་འབྲས་རྟགས་
སུ། དམ་པའི་གསུང་ལ་ཉན་ཡང་རང་སེམས་ལ་ཡར་བསྐྱེད་མེད་པར་ཇེ་
གྱོང་དུ་འགྲོ་བས་དྲི་མ་ཅན་ངོས་ཟིན་པ་གལ་ཆེའོ། །གཉིས་པ་ནི། དང་པོ་
ཆོས་ཉན་མཁན་རང་ལ་ནད་པ་ལྟ་བུའི་འདུ་ཤེས་བསྟེན་ཚུལ་ཡང་། སྤྱོད་
འཇུག་ལས། ཐ་མལ་ནད་ཀྱིས་བཏབ་པ་ཡང་། །སྨན་པའི་ངག་བཞིན་བྱ་
དགོས་ན། །འདོད་ཆགས་ལ་སོགས་ཉེས་བརྒྱ་ཡི། །ནད་ཀྱིས་རྟག་བཏབ་
སྨོས་ཅི་དགོས། །ཞེས་དང་། ཡབ་རྗེ་བླ་མའི་ཞལ་ནས་ཀྱང་། རང་ལ་ནད་
པའི་འདུ་ཤེས་བཞག་པ་འདི་ཤིན་ཏུ་གལ་ཆེ་སྟེ། འདུ་ཤེས་འདི་ཡོད་ན།
འདུ་ཤེས་གཞན་རྣམས་ངང་གིས་འབྱུང་གསུངས་པ་ལྟར་ཚེ་རབས་ཐོག་་་་་་
མེད་ནས་ཆགས་སོགས་ཉོན་མོངས་པ་དུག་ལྔའི་ནད་ཚབས་རྒྱུན་རིང་་་་་་
གསོ་དཀའ་བ་བག་ལ་ཉལ་བའི་ཚུལ་དུ་ཡོད་པ། ན་བ་ལ་ན་བར་ངོ་ཤེས་ཏེ།
དེ་ཞི་བའི་ཐབས་ལ་སྒོ་སྣ་ཚོགས་ནས་འབད་དགོས། ཉོན་མོངས་པའི་
དབང་གིས་ལས་སྣ་ཚོགས་བསགས། དེའི་དབང་གིས་སྐྱེ་གནས་དམན་པར་



ལྟུང་བས་མི་དགེ་བཅུ་སོ་སོར་ངོས་འཛིན་མཁན་གྱི་ཆོས་སྨྲ་བ་པོ་སྨན་པ་ལ།
དགེ་བའི་བཤེས་གཉེན་གྱི་འདུ་ཤེས་བཞག་སྟེ་གདམས་ངག་ཉན། དེ་དོན་
ཉམས་སུ་བླངས། སྨན་དེ་ཉིད་དངོས་སུ་སྟོན་མཁན་བླ་མ། རྩ་བའི་སྟོན་
མཁན་སངས་རྒྱས་ལ་བསྙེན་བཀུར་ཞིང་ཅི་གསུངས་མ་ནོར་བར་བསྒྲུབས་་་
པས་ནད་ཚབས་དྲག་པོ་དེ་ཉིད་འཇོམས་པར་འགྱུར་བ་ཡང་། བྱང་ཆུབ་
ལམ་རིམ་ལས། དཔེར་ན་རླུང་མཁྲིས་ལ་སོགས་པའི་ནད་ཚབས་པོ་ཆེས་
བཏབ་པ་ན། སྨན་པ་མཁས་པ་འཚོལ། དེ་དང་འཕྲད་པ་ན་དགའ་བ་ཆེན་
པོ་སྐྱེས། ཅི་ཟེར་ཉན། གུས་པས་བསྙེན་བཀུར་བ་ལྟར། ཆོས་སྟོན་པའི་
བཤེས་གཉེན་ལ་ཡང་དེ་ལྟར་འཚོལ་བ་དང་། རྙེད་ནས་ཁུར་དུ་མི་འགྲོ་བར་
རྒྱན་དུ་འཛིན་ཏེ་ཅི་གསུངས་བསྒྲུབ་ཅིང་གུས་པས་བསྙེན་བཀུར་བྱེད་པ་སྟེ།
ཞེས་གསུངས། ཆོས་ལ་སྨན་གྱི་འདུ་ཤེས་བསྐྱེད་ཚུལ། ནད་པས་སྨན་པས་
སྦྱར་བའི་སྨན་ཡོད་པ་དང་། ཤེས་པ་ཙམ་གྱིས་མི་ཆོག་པར། ཇི་སྐད་བཤད་
པའི་ངག་བཞིན་དུ་འཐུང་དགོས་པ་ལྟར། བླ་མས་གསུང་བ་མ་ཤེས་པ་
ཤེས་པའི་ཆེད་དུ་གསུངས་པས། དེ་ཡང་ཡུན་ཐུང་ངུ་ཞིག་གིས་ཆོས་མི་
འགྲུབ་པའི་ཚུལ། སློབ་དཔོན་ཆེན་པོ་ཙནྡྲ་གོ་མིས། དེར་ཡང་རྒྱུན་དུ་
སེམས་ནི་རྣམ་རྨོངས་ལ། །ཡུན་རིང་དུས་སུ་ནད་གཞི་བསྟེན་བྱེད་ཅིང་། །
མཛེ་ཅན་རྐང་བ་ལག་པ་ཆད་པ་ལ། །ཐེངས་འགའ་སྨན་བསྟེན་པ་ཡིས་ཅི་
བགྱིར་མཆི། །གསུངས་པ་ལྟར། ཆོས་ཀྱི་རྣམ་གྲངས་མང་པོ་བསོག་པ་དང་།
ཚིག་ཙམ་ལྷུར་ལེན་པ་མ་ཡིན་པར་རྒྱུན་བསྲིང་བརྩོན་པ་དྲག་པོས་ཆོས་ཀྱི་
29



.
བདུད་རྩི་ཡང་ཡང་འཐུངས་ནས་ཉམས་སུ་བླངས་ན། ཉོན་མོངས་པའི་ནད་
ཞི་ཞིང་འཚོ་བའི་འདུ་ཤེས་བསྐྱེད་པར་འགྱུར་བ་ཡང་། སྤྱོད་འཇུག་ལས།
ལུས་ཀྱིས་འདི་དག་སྤྱད་པར་བྱ། །ཚིག་ཙམ་བརྗོད་པས་ཅི་ཞིག་འགྲུབ། །
སྨན་དཔྱད་བཀླགས་པ་ཙམ་གྱིས་ནི། །ནད་པ་དག་ལ་ཕན་འགྱུར་རམ། །
ཞེས་གང་ཐོས་པའི་བླང་དོར་གྱི་གནས་ལ་ནུས་པ་དང་བསྟུན་པས་ལག་ལེན་
རེ་གནད་དུ་ཆེ་བར་གསུངས་སོ། །དེ་བཞིན་གཤེགས་པ་ལ་སྐྱེས་བུ་དམ་
པའམ་བསླུ་བ་མེད་པ་སྐྱེས་བུ་ཚད་མའི་འདུ་ཤེས་བསྐྱེད་དེ། དེས་བསྟན་
པའི་ལུང་རྟོགས་ཀྱི་ཆོས་ཉམས་སུ་བླངས་ན། ལམ་རིམ་ཆེན་མོ་ལས། ཆོས་
གསུང་བ་པོ་བཅོམ་ལྡན་འདས་རྗེས་སུ་དྲན་ནས་གུས་པ་བསྐྱེད་པའོ། །ཞེས་
གསུངས་པའི་དོན་ལྟར། བདག་ཅག་གི་སྟོན་པ་ཐུགས་རྗེ་ཅན་གྱིས། དང་
པོར་ཐུགས་བསྐྱེད། བར་དུ་ཚོགས་བསགས། ཐ་མར་སངས་རྒྱས་ནས་ཆོས་
འཁོར་བསྐོར་ཏེ་གདུལ་བྱ་ཚད་མེད་པ་ཐར་བ་དང་ཐམས་ཅད་མཁྱེན་པའི་
ལམ་ལ་བཀོད། རིམ་གྱིས་བརྩེ་བའི་ཕྱག་གིས་མ་བཏང་བར་དབང་བོའི་
རིམ་པ་དང་འཚམས་པར་སྤྲུལ་བ་དུ་མས་རྗེས་སུ་བཟུང་། དེ་ཡང་དགེ་བའི་
བཤེས་གཉེན་གྱི་རྣམ་པར་བསྟན་ཏེ་མན་ངག་ལམ་བཟང་རྗེན་པར་བསྟན་
པའི་བཀའ་དྲིན་བརྗོད་ལས་འདས་སྙམ་དུ་བསམ་པའི་སངས་རྒྱས་རྗེས་་་་་
དྲན་བསྒོམ། དེ་ལྟ་བུའི་དྲིན་དྲན་པ་ཙམ་གྱིས་མི་ཆོག་དྲིན་གཟོ་དགོས།
གཟོ་ཚུལ་ཉན་པ་པོས་རང་གི་རྒྱུད་ལོགས་སུ་བཞག ཆོས་ལོགས་སུ་བཞག་
ན་རང་གི་ཤེས་རྒྱུད་ལ་ཕན་མི་ཐོགས། དེས་ན་སྐྱེས་རབས་ལས། བདག་གི་
30



སྤྱོད་པ་ངན་པའི་གཟུགས། །ཆོས་ཀྱི་མེ་ལོང་གསལ་མཐོང་ན། །ཡིད་ལ་
གདུང་བ་རབ་སྐྱེས་ན། །བདག་ནི་ཆོས་ལ་ཕྱོགས་པར་འགྱུར། །ཞེས་རྒྱལ་
སྲས་ཟླ་བའི་རྟོགས་བརྗོད་ལས་གསུངས་པ་ལྟར། ཆོས་འཆད་པ་པོ་བླ་མའི་
ཐུགས་ཀྱི་བཞེད་དོན་གཙོ་བོ་སེམས་ཅན་ཐམས་ཅད་སངས་རྒྱས་ཀྱི་ས་ལ་་་་
འགོད་པའི་ཆེད་ཡིན། དེ་ཐོབ་པ་ལ་དེའི་རྒྱུ་ལ་བསླབ་དགོས། དེ་ལ་སྤང་
བླང་ཤེས་དགོས། ཤེས་པ་ལ་ཐོས་དགོས། དེ་དོན་མི་དགེ་བ་སྤངས་ནས་
དགེ་བ་བཅུ་དང་། བསླབ་གསུམ་ཚུལ་ཁྲིམས་རྣམ་པར་དག་པ་བསྲུངས་ཏེ་
རང་གཞན་གཉིས་ཀའི་སངས་རྒྱས་ཀྱི་གོ་འཕང་སྒྲུབ་པའི་ཕྱིར་སྐྱེས་བུ་དམ་
པས་ཆོས་ཀྱི་འཁོར་ལོ་བསྐོར་ཏེ། དགེ་རྩ་གང་བགྱིས་པའི་མཐུ་ལས་རྒྱལ་
བསྟན་ཡུན་རིང་དུ་གནས་ན་ཅི་མ་རུང་སྙམ་དུ་ཆོས་ཀྱི་ཚུལ་ལ་ཡུན་རིང་དུ་
གནས་པའི་འདུ་ཤེས་འཇོག་གོ །གཉིས་པ་ཆོས་བཤད་པའི་ཚུལ་ལ། ཆོས་
བཤད་པའི་ཕན་ཡོན་བསམ་པ། སྟོན་པ་དང་ཆོས་ལ་རིམ་གྲོ་བསྐྱེད་པ།
བསམ་པ་དང་སྦྱོར་བ་ཅི་ལྟ་བུས་བཤད་པ། ཡུལ་གང་ལ་བཤད་པ་དང་མི་
བཤད་པའི་ཁྱད་པར་དང་བཞི། དང་པོ་ནི། མཛོད་ལས། ཆོས་སྦྱིན་ཉོན་
མོངས་ཅན་མིན་པས། །ཞེས་སོགས་གསུངས་པའི་དོན་ལྟར་ལ། རྙེད་བཀུར་
སྙན་གྲགས་སོགས་ཟང་ཟིང་ལ་མི་བལྟ་བར་ཆོས་སྟོན་པ་ཕན་ཡོན་ཆེ་སྟེ།
མདོ་ལས། ཚིག་དོན་མི་བརྗེད་པའི་ཐོས་བྱུང་གི་ཤེས་རབ་དང་ལྡན་པ། སྒོམ་
བྱུང་གི་ཤེས་རབ་ཀྱིས་ངེས་པའི་བློ་གྲོས་དང་ལྡན་པ། བསམ་བྱུང་གི་ཤེས་
རབ་ཀྱིས་ངེས་པའི་བློ་དང་ལྡན་པ། ཤེས་རབ་ཀྱིས་ངེས་དོན་ལྟ་བས་མི་



འཕྲོག་པའི་བརྟན་པ་དང་ལྡན་པ། འཇིག་རྟེན་དང་འཇིག་རྟེན་ལས་འདས་
པའི་ཤེས་རབ་ཀྱི་རྗེས་སུ་རྟོགས་པ་སྟེ། རྒྱུ་མཐུན་གྱི་འབྲས་བུ་དྲུག དུག་
གསུམ་ཆུང་བར་འགྱུར་བ་གསུམ། དེ་ཆུང་བས་བདུད་ཀྱིས་གླགས་མི་རྙེད་
པ་སྟེ་བྲལ་འབྲས་བཞི། སངས་རྒྱས་རྣམས་ཀྱིས་བུ་གཅིག་པུ་ལྟར་དེ་ལ་
དགོངས་པར་མཛད་པ། དཀར་ཕྱོགས་སྐྱོང་བ་རྣམས་ཀྱིས་བསྲུང་བར་
འགྱུར་བ། ལྷ་རྣམས་ཀྱིས་གཟི་མདངས་བསྐྱེད་པ། མི་མཛའ་བའི་ལྷ་རྣམས་
ཀྱིས་གླགས་ཇི་ལྟར་བཙལ་ཡང་རྙེད་པར་མི་འགྱུར་བ། དགེ་བའི་བཤེས་
གཉེན་སོགས་ཡིད་ཆེས་ཏེ་མཛའ་བ་བརྟན་ཅིང་རྗེས་སུ་འཛིན་པ། རང་
འདོད་ཀྱི་དོན་གཉེར་མེད་པས་ཚིག་བཙུན་པ། ཤེས་རབ་ཀྱི་འཕེལ་ཁ་ཆེ་
བས་མཁས་པའི་མདུན་སར་མི་འཇིགས་པ་ཐོབ་པ། རྙེད་མ་རྙེད་སོགས་མི་
སེམས་པས་ཡིད་དགའ་བ་མང་བ་དང་། མཁས་པའི་ཡོན་ཏན་གྱིས་
བསྔགས་པར་འགྱུར་བ་སྟེ། བདག་འབྲས་དགུ་ཆོས་ཀྱི་སྦྱིན་པའི་ཡོན་ཏན་
བཀའ་དྲིན་རྗེས་སུ་དྲན་པར་འོས་པ་ནི་རྣམ་སྨིན་གྱི་འབྲས་བུ་གཅིག་སྟེ།
ཆོས་བཤད་པའི་ཕན་ཡོན་ཉི་ཤུ་རྗེས་སུ་དྲན་པར་བྱ། དེར་མ་ཟད་སྟོང་
གསུམ་འདོད་པའི་དངོས་པོས་བཀང་སྟེ་སྦྱིན་པ་བཏང་བའི་བསོད་ནམས་་་
ལས། དམ་ཆོས་ཚིགས་བཅད་གཅིག་ཙམ་སྦྱིན་པའི་ཕན་ཡོན་རྒྱ་ཆེ་བར་
གསུངས་སོ། །གཉིས་པ་སྟོན་པ་དང་ཆོས་ལ་རིམ་གྲོ་བསྐྱེད་པ་ནི། སྔོན་སྟོན་
པ་ཐུགས་རྗེ་ཅན་གྱིས་བྱ་རྒོད་ཕུང་བོའི་རིར་ཡུམ་ཤེར་ཕྱིན་གསུང་སྐབས་་་་་
ཆོས་ཀྱི་ཁྲི་སྟན་རྒྱལ་བ་རང་ཉིད་ཀྱིས་བཤམས་ཏེ་ཆོས་འཁོར་བསྐོར་་་་་་་་



སོགས་ཆོས་ལ་བཀུར་སྟི་བགྱིས་པའི་རྣམ་ཐར་ལ་བསླབ་ཅིང་། དེ་ལྟར་གུས་
པ་བསྐྱེད་པ་འདི་ཆོས་འཆད་པ་ལ་ཤེས་རབ་ཆུ་བརྡོལ་བ་བཞིན་ཡོང་བའི་
རྒྱུ་ཡིན་པར་གསུངས། གསུམ་པ་བསམ་པ་དང་སྦྱོར་བ་ཇི་ལྟ་བུས་བཤད་པ་
ལ། བསམ་པ་འདུ་ཤེས་དྲུག་བསྐྱེད། འཁོར་རྣམས་ལ་བྱམས་པ་བསྒོམས།
གཞན་མཐོ་བར་འདོད་པའི་ཕྲག་དོག་དང་འགྲན་སེམས། ཆོས་ལ་ཕྱི་བཤོལ་
གྱི་ལེ་ལོ་སོགས་སྤངས་ཏེ། རང་གཞན་གཉིས་ཀས་སངས་རྒྱས་ཐོབ་ཕྱིར་
ཆོས་བསྟན་པའི་བསོད་ནམས་དེ་ཉིད་བདེ་བའི་ཡོ་བྱད་ཡིན། སྦྱོར་བ་ཁྲུས་
དང་གཙང་སྦྲ་བྱས། གོས་ཀྱང་ལྟ་གྲུབ་མི་མཐུན་པ་དང་། ཚུལ་འཆལ་ལ་
སོགས་པའི་གོས་མ་ཡིན་པ་གཙང་མ་བགོས། ཡིད་དུ་འོང་བའི་ཕྱོགས་སུ་
ཆོས་ཀྱི་གདན་ཁྲིར་འཁོད་དེ་ཤེས་རབ་སྙིང་བོ་དང་། བདུད་ཚར་གཅོད་
པའི་སྔགས་གསུངས་ན་བདུད་རིགས་ཀྱིས་བར་ཆད་བྱེད་མི་ནུས། དགའ་
བའི་འཛུམ་དང་བཅས་དོན་གྱི་སྙིང་བོ་དང་ལྡན་པའི་གཏམ་ཡང་དག་པར་
བསྟན་ཏེ། རང་གཞན་ཐམས་ཅད་སངས་རྒྱས་ཀྱི་ས་ལ་འགོད་པར་བྱའོ་
སྙམ་དུ་བསམ་པར་བྱ། བཞི་བ་ཡུལ་གང་དང་གང་ལ་བཤད་པ་དང་མི་
བཤད་པའི་ཁྱད་པར་ནི། སློབ་མས་གསོལ་བ་བཏབ་པ་ན། བླ་མས་ཆོས་
ཀྱི་སྣོད་དུ་རུང་མི་རུང་བརྟགས་ནས་སྣོད་དུ་རུང་བར་ཤེས་ན་གསོལ་བ་མ་
བཏབ་པར་ཡང་བཤད་དུ་རུང་། སློབ་དཔོན་གྱིས་ཆོས་བཤད་པའི་ཚེ། སློབ་
མའི་ཀུན་སྤྱོད་ལ་བརྟེན་ནས་བླ་མ་ལ་ཉེས་བྱས་བསྐྱེད་ཚུལ་འདུལ་བ་ནས་་་
བཤད་པའི་ཆོས་ཉན་བཤད་ལ་བརྟེན་པའི་ཉེས་བྱས་ཉེར་དྲུག་སོགས་་་་་་་
33
，



，
འབྱུང་དུ་མི་འཇུག་པར་ཚུལ་མཐུན་དུ་འཆད་པ་སྔོན་གྱི་དམ་པ་རྣམས་ཀྱི་་་
སྲོལ་བཟང་པོ་མ་ཉམས་པར་ཕྱག་ལེན་ལ་ཐེབས་དགོས། གསུམ་པ་མཇུག་
ཏུ་བླ་སློབ་གཉིས་ཀས་ཐུན་མོང་དུ་བྱ་བ་ནི། ཆོས་ཉན་བཤད་ལས་བྱུང་བའི་
དགེ་རྩ་རྣམས་ལམ་རིམ་སྨོན་ལམ་ལྟ་བུའི་སྟེང་ནས་གནས་སྐབས་དང་་་་་་་
མཐར་ཐུག་གི་སྨོན་གནས་རྣམས་སུ་འདུན་པ་དྲག་པོས་མཚམས་སྦྱོར་་་་་་་་
བགྱིས་ཏེ་ཉན་བཤད་གནད་དུ་སོང་ན། མ་གུས་པ་ལ་སོགས་པའི་ལས་སྒྲིབ་
སྔར་བསགས་འདག་ཅིང་གསར་བསོག་འཕྲོ་ཆད་པར་འགྱུར། གང་བཤད་
པའི་གདམས་ངག་གིས་སློབ་མའི་རྒྱུད་ལ་ཕན་ཐོགས་པས་བུ་སློབ་ཀུན་ཚེ་་་་
རབས་ཀྱི་ཕྲེང་བར་ཐུབ་བསྟན་སྙིང་བོ་འཇམ་མགོན་བླ་མའི་བསྟན་པ་དང་
མཇལ་ནས། རྒྱལ་བ་སྲས་བཅས་ཀྱིས་བསྔགས་པའི་ལམ་བཟང་པོར་བག་
ཆགས་ཅི་ཐེབས་བྱའོ། །བཞི་བ་གདམས་པ་དངོས་ཀྱིས་སློབ་མ་ཇི་ལྟར་བཀྲི་
བའི་རིམ་པ་ལ་གཉིས། ལམ་གྱི་རྩ་བ་བཤེས་གཉེན་བསྟེན་པའི་ཚུལ་དང་།
བསྟེན་ནས་བློ་ཇི་ལྟར་སྦྱང་བའི་རིམ་པའོ། །དང་པོ་ལ་གཉིས། ཐུན་
གྱི་ངོ་བོ་ལ་ཇི་ལྟར་བྱ་བ་དང་། ཐུན་མཚམས་སུ་ཇི་ལྟར་བྱ་བའི་ཚུལ་ལོ། །
དང་པོ་ལ་སྦྱོར་བའི་ཆོས་དངོས་གཞི་ཇི་ལྟར་བསྐྱང་བ། མཇུག་ཏུ་ཇི་ལྟར་བྱ་
བའི་རིམ་པའོ། །དང་པོ་སྦྱོར་བའི་ཆོས་དྲུག་ཉམས་སུ་ལེན་ཚུལ་ནི། བླ་མ་
གསེར་གླིང་པའི་ཕྱག་ལེན་ལྟར། རང་གང་དུ་སྡོད་སའི་གནས་ནི། བློ་ལྡན་
གང་དུ་སྒྲུབ་པའི་ཡུལ། །ལེགས་པར་རྙེད་དང་གནས་བཟང་དང་། །ས་
བཟང་བ་དང་གྲོགས་བཟང་དང་། །རྣལ་འབྱོར་བདེ་བའི་ཡོ་བྱད་ལྡན། །ཞེས་
34



གསུངས་པ་ལྟར་མཐུན་རྐྱེན་ཟས་གོས་སོགས་འཚོ་བའི་ཡོ་བྱད་རྙེད་སླ་བ།
མི་དང་མི་མ་ཡིན་གཅན་གཟན་སོགས་གདུག་ཅན་གྱིས་དབེན་ཞིང་སངས་
རྒྱས་བྱང་སེམས་ཀྱི་སྤྲུལ་བ་དུ་མས་སེམས་ཅན་དཔག་ཏུ་མེད་པའི་འགྲོ་དོན་
བྱས་ཏེ་བྱིན་གྱིས་བརླབས་པས་གནས་བཟང་བ། བསླབ་ཁྲིམས་གཙང་ཞིང་
ལྟ་བ་མཐུན་པས་གྲོགས་བཟང་བ་འདི་གལ་ཆེ་བ་ཞིག་ཡིན། དེ་ཡང་གྲོགས་
གཅིག་གིས་ཀ་ཟེར་ན། གཅིག་གིས་ཁ་ཟེར་བ་ལྟ་བུ་མི་རུང་། དེ་ཅི་ཡིན་ན།
བསམ་གཏན་པ་དང་། ཀློག་འདོན་པ་ཞིག་ལྷན་དུ་བསྡད་པར། དེས་སྐད་
གསེང་མཐོན་པོས་ཀློག་བཏོན་པ་ན། སྒོམ་ཆེན་པས་རིག་པ་གནས་མ་ཐུབ་
པར་ཁྲོས་ནས་ངན་སྨྲས་བགྱིས་པའི་རྣམ་སྨིན་གྱིས་སྐྱེ་བ་ལྔ་བརྒྱར་སྦལ་བར་
སྐྱེས་པ་སོགས་བསམས་ནས་མཐུན་པའི་གྲོགས་དང་འགྲོགས་པ་དང་། གལ་
སྲིད་གྲོགས་ཕན་ཚུན་མི་མཐུན་པ་བྱུང་ཚེ་གཉེན་པོ་བསྟེན་པ་ཤིན་ཏུ་གལ་
ཆེ། གཞན་ཡང་སྐྱེ་བོ་མང་པོའི་འདུ་འཛི་དང་ལོང་གཏམ་ཆུ་རླུང་ཤིང་
བྲག་གི་སྒྲ་སོགས་བསམ་གཏན་ལ་གནོད་པའི་རྐྱེན་གྱིས་དབེན་ཚེ་ཞི་ལྷག་་་་་
སྒོམ་མཁན་གྱི་རྣལ་འབྱོར་པ་བདེ་བའི་ཡོ་བྱད་དང་ལྡན་པའི་གནས་ཡིན།
གནས་དེ་ལྟ་བུར་ཚོགས་བསགས་ཞོར་ལ་སྒྲིབ་པ་སྦྱང་དགོས་པས་ཚོགས་་་་་
ཞིང་སྤྱན་འདྲེན་པའི་བཀུར་སྟིའི་ཕྱིར་གནས་ཁང་བྱི་དོར་བྱ་ཚུལ། གནས་
བརྟན་ལམ་ཆུང་པས་གཙུག་ལག་ཁང་དུ་ཕྱག་བདར་བྱས་ཏེ་བདེན་བཞིའི་
འཇུག་ལྡོག་ལ་གོམས་པས་དགྲ་བཅོམ་ཐོབ་པ་དང་། མཛེས་དགས་ཕྱག་
བདར་བྱས་པས་འདོད་ཆགས་ཟད་པར་སོང་བ། རྟག་ཏུ་ངུས་ཤེར་ཕྱིན་
35



ཉན་པའི་ཕྱིར་འཕགས་པ་བཞུགས་སར་ས་རྡུལ་གནོན་པའི་ཆུ་བཙལ་ནས་
མ་རྙེད་པར་ལུས་ཀྱི་རྩ་བོ་ཆེ་གཏར་ཏེ་རང་ཁྲག་གིས་ཆག་ཆག་བཏབ་པས་
སྐུ་ཚེ་དེ་ལས་བདུན་པ་བར་བགྲོད་པར་གསུངས་པ་སོགས་ཀྱི་རྣམ་ཐར་དག་
གི་རྗེས་སུ་སློབ་པ་དང་། ལེགས་བཤད་གསེར་ཕྲེང་ལས། ཞིང་སྦྱང་བ་ནི་
རང་གི་སེམས་སྦྱངས་པ་ཡིན་ནོ་གསུངས་པ་ལྟར། རྒྱལ་སྲས་ཀྱི་ཉམས་ལེན་
ཀུན་གྱི་སྡོམ་རྫོགས་སྨིན་སྦྱང་གསུམ་གྱི་ནང་གི་ཞིང་སྦྱོང་གི་ཉམས་ལེན་ཡིན་
ཞིང་། དེ་ཡང་རྡུལ་སྡུག་བསྔལ། དྲི་མ་ཀུན་འབྱུང་། ཕྱགས་མ་ལམ་བདེན།
དག་པ་འགོག་བདེན་ཡིན་པས་འདི་ལ་ལམ་ཡོངས་རྫོགས་ཀྱི་ཉམས་ལེན་་་་་
ཚང་སྙམ་དུ་དགའ་བ་བསྒོམ། དེའི་དགེ་རྩ་བླ་མེད་བྱང་ཆུབ་ཏུ་བསྔོས་ན་
སངས་རྒྱས་པའི་བར་གྱི་ཉམས་ལེན་ཕྱག་བདར་བྱས་པས་འགྲུབ། གནས་
དེར་སྐུ་གསུང་ཐུགས་ཀྱི་རྟེན་དགྲམ་ཚུལ། འདུལ་བ་གནས་མལ་གྱི་གཞི་
ལས། བགྲེས་པའི་མཐའ་ལོགས་སུ་སྟོན་པའི་སྐུ་བརྙན་འཇོག་པར་བྱའོ། །
གསུངས་པ་ལྟར་ཚེ་རབས་ཀུན་ཏུ་བླ་མ་རྡོ་རྗེ་འཆང་དང་མི་འབྲལ་བར་་་་་་
རྗེས་སུ་འཛིན་པའི་ཆེད་དུ་ཐུབ་དབང་གི་སྣང་བརྙན་བྲིས་འབུར་གང་རུང་
འབྲལ་མེད་དུ་འཆང་བ་སྟེགས་མཐོན་པོར་བཞུགས། གསུང་རྟེན་ཤེར་མདོ་
གཙོ་བོ་དང་། དྲུང་བ་རྟ་ཕུག་པས་ངེད་ཅག་རྣམས་ལམ་རིམ་ཆེན་མོ་རེ་མི་
འགྲུབ་རྒྱུ་མི་འདུག་པས། པར་ལེགས་པོ་བརྒྱབ་ནས་ན་བཟའ་བཟང་པོས་
དྲིལ་ཏེ་སྔས་འགོར་ངེས་པར་འཇོག་གསུངས་པ་ལྟར། རྒྱུའི་དངོས་པོ་
འཛོམས་པ་རྣམས་ཀྱིས་བཀའ་བསྟན་དང་། རྗེ་ཡབ་སྲས་ཀྱི་གསུང་འབུམ་
36



དང་། དེ་ཙམ་མི་འཛོམ་ན། བྱང་ཆུབ་ལམ་གྱི་སྒྲོན་མ། ལམ་རིམ་ཆེ་ཆུང་
སོགས་གསུང་རྟེན་གང་འཛོམས། ཐུགས་ཀྱི་རྟེན་བྱང་ཆུབ་མཆོད་རྟེན་
མཐོང་བ་ལ་བརྟེན་ནས་སོ་སྐྱེ་ནས་སངས་རྒྱས་ཀྱི་སའི་བར་གྱི་ཡོན་ཏན་་་་་་
ཐམས་ཅད་མཚོན་བྱེད་དག་པ་རེ་ཚང་བས་བག་ཆགས་འཇོག་པ་དང་་་་་་
དགོས་པ་ཁྱད་པར་ཅན་ཡོད་ཅིང་། ནམ་ཞིག་ཆོས་རྒྱུན་གྱི་ཏིང་ངེ་འཛིན་
ཐོབ་པའི་ཚེ་ན། སྐུ་འདྲ་རྒྱུ་བཟང་ངན། བྱོན་ལེགས་ཉེས་ཆེ་ཆུང་སོགས་ལ་
ལྟོས་པ་མེད་པར་གསུང་གི་བདུད་རྩིའི་གནང་བ་ཐོབ་ལ། དེས་ན་དེ་དག་
སངས་རྒྱས་དངོས་སུ་བལྟས་ཏེ་མཆོད་པ་གཡོ་མེད་ཅིང་བཀོད་པ་མཛེས་་་་་
པར་བཤམས་པ་ལ། བཀའ་གདམས་པ་ཚུལ་ཁྲིམས་རྒྱལ་བའི་རྣམ་ཐར་
བཞིན། འཇིག་རྟེན་ཆོས་བརྒྱུད་དང་གཉིས་སྣང་འཁྲུལ་བའི་བག་ཆགས་
སོགས་ཀྱིས་མ་བསླད་པར། བླ་མ་བློ་བཟང་རྣམ་རྒྱལ། སྒྲུབ་ཁང་པ་དགེ་
ལེགས་རྒྱ་མཚོ། རྗེ་གསེར་ཁང་པ་བློ་བཟང་བསྟན་འཛིན་རྒྱ་མཚོ་སོགས་ཀྱི་
རྣམ་ཐར་ཕྱག་ལེན་དུ་བཏབ་སྟེ་ཆུ་གཉིས་ཉེར་སྤྱོད། འདོད་ཡོན་སྣ་ལྔ།
བཀྲ་ཤིས་རྟགས་བརྒྱད་དང་རྫས་བརྒྱད། བ་དན་བླ་བྲེ་ཕྱེ་ཕུར་སོགས་གང་
ཕུལ་ཀྱང་དངོས་པོ་ཆུང་རིམ་ནས་འབུལ་བ་ལ་གོམས་པར་བྱས་ཏེ་སངས་་་་
རྒྱས་ཐོབ་འདོད་ཀྱི་བསམ་པས་གཙང་ཞིང་གྱ་ནོམ་པ། མཐོང་བ་ཙམ་
གྱིས་ཡིད་དྲངས་ཏེ་གཞན་དག་ཀྱང་དགེ་བ་ལ་བསྐུལ་ནུས་པ་རང་གིས་ལག་
བསྟར་ནས་འབུལ་དགོས་ཏེ། མཉམ་མེད་ཇོ་བོ་ཆེན་པོ་སྐུ་ན་བགྲེས་སྐབས་
སྐུ་གཟུགས་འདར་སི་ལི་ལི་རྟེན་ལ་མཆོད་པ་འབུལ་དུས། རྣལ་འབྱོར་པ་



ཆེན་པོས་ཁོང་འོ་བརྒྱལ། ངས་འབུལ་ཞུས་པར། ངས་ལྟོ་ཟ་བ་ལ་འོ་བརྒྱལ་
ཟིན་ནས་ཁྱོད་ཟའམ་གསུངས། དེ་ལྟར་ན་རང་རེ་རྣམས་མཆོད་པའི་དངོས་
པོ་ལ་མ་ཐོགས་དད་པ་ལ་ཐོགས་པ་རེད། རྒྱ་གར་ན་བོད་ཀྱི་ཆུ་གཙང་འདི་
འདྲ་དཀོན་པས། ཁྱེད་བོད་མི་རྣམས་ཀྱིས་ཆུ་མཆོད་ཡང་ཡང་ཕུལ་ན་
བསོད་ནམས་ཆེ། ཆུའི་མཆོད་པ་འདི་དྭངས་པའི་རྟེན་འབྲེལ་གྱིས་ཕུལ་ན་
ཤེས་རབ་དང་ཚུལ་ཁྲིམས་གཙང་ཞིང་སེར་སྣ་མི་ཤོར་བས་བཟང་། འབུལ་
བའི་ཚེ་ན་ཡང་ཏིང་ཕོར་སོགས་འོད་འཆར་བ་ཕྱིས། མ་ཁེངས་པས་འབུལ་
བ་པོ་འཚོ་བ་བཀྲེན། ཕྱིར་འཕོ་ན་ཚུལ་ཁྲིམས་འཆལ་བར་འགྱུར། ཡོ་
འཁྱོག་ཏུ་གྱུར་ན་དབུ་མའི་ལྟ་བ་སོགས་ཆོས་དོན་སེམས་པའི་དུས་ན་བློ་་་་་
འཁྱོགས་ཏེ་ལམ་དྲང་བོར་མི་འགྲོ་བས་དེ་དག་ལ་གཟབ་པ་གལ་ཆེ། རྩམ་པ་
གང་ལེགས་ཀྱིས་ཞལ་ཟས་འབུལ་བ་དང༌། མཆོད་ཡོན་དང་མར་ཁུ་སོགས་
ལ་དྲི་བཟང་རིན་པོ་ཆེ་སོགས་སྦྱར་ནས་དབྱིབས་ཀྱང་གང་ལེགས་བཟོས་ན་
གཟུགས་ཀྱི་མཆོད་པར་ཡང་འགྲོ། མདོར་ན་ཅི་བཟའ་ཅི་འཐུང་གི་ཕུད་
ཀྱིས་མཆོད་པ་སོགས་དཀོན་མཆོག་རིན་པོ་ཆེར་ཅི་ཙམ་གུས་པ་ཙམ་གྱིས་་་་
འགྲོ་བ་ཀུན་ཀྱང་རང་ལ་གུས་འབྱོར་བསམ་གྱིས་མི་ཁྱབ་པའི་ཚུལ་ཡང་། ཅི་
འདྲ་བ་ཡི་ལས་བྱས་པ། །འབྲས་བུ་དེ་འདྲ་ཐོབ་པར་འགྱུར། །ཞེས་པ་ལྟར་
རོ། །མཚམས་ཐོ་རྒྱལ་ཆེན་བཞིར་བསྐྱེད་དེ་ཕྱིའི་བར་ཆད་ནང་དུ་མི་འཇུག་
པ། ནང་གི་དངོས་གྲུབ་ཕྱིར་མི་གཏོང་བ། ཁྱད་པར་ཚེ་འདིའི་སྣང་ཤས་ཀྱི་
དབང་དུ་མི་འགྲོ་བར་ཕྱི་ནང་གསང་བའི་བར་ཆད་བགེགས་རིགས་ཞི་བའི་
38



འཕྲིན་ལས་བཅོལ་ཏེ་བསླངས། མལ་འོག་ཏུ་འབྲུ་དཀར་གྱི་གཡུང་དྲུང་བྲི་
བ་གནས་སྐབས་སུ་སྒྲུབ་ཚུགས་མི་འགྱུར་ཞིང་། མཐར་ཐུག་གང་དུ་འཚང་
རྒྱ་བ་དེར་རྡོ་རྗེའི་གདན་འགྲུབ་པའི་དགོས་པ་ཡོད་ལ། གནས་མལ་ངན་
ངོན་ཙམ་གྱིས་ཆོག་ཤེས་པ་དང་། སྟོན་པའི་རྣམ་ཐར་དང་རྗེས་སུ་མཐུན་པ་
མཚོན་སླད། རྩྭ་ཀུ་ཤ་དང་དུརྦ་བཏིང་། རོང་སྟོན་སྐལ་ལྡན་རྒྱ་མཚོ་དང་།
རྗེ་གསེར་ཁང་པ་སོགས་ཨ་མདོའི་ལྗོངས་འདིར་བྱོན་པའི་སྒོམ་ཆེན་དམ་པ་
རྣམས་ཀྱི་ཤིང་ཁྲི་དྲ་མིག་མ་མཇལ་རྒྱུ་ཡོད་པ་དེ་འདྲའམ། ནང་འཚང་ཅན་
གྱི་འབོལ་སྟན་རྒྱབ་མཐོ་ལ་མདུན་དམའ་བའི་སྟེང་དུ་(སྦྱོར་བའི་ཆོས་དྲུག་གི་་་་
བཅད་འདི་གཉིས་བདེ་ལམ་གྱི་ཚིག་ཟིན་ལ་མ་ཐོན་ཀྱང་ཁོང་ན་བཞུགས་པར་གསུངས།)སྦྱོར་་་་
ཆོས་གསུམ་པ་ཉམས་སུ་ལེན་ཚུལ། ལུས་རྣམ་སྣང་གི་ཆོས་བདུན་ལྡན་གྱི་
ནང་ཚན་མིག་སྣ་རྩེར་ཕབ་པ་ཙམ་ལས། བཙུམ་ནས་བསྒོམ་པ་ཕྱི་རོལ་པའི་
སྒོམ་ཚུལ་ཡིན་ཞིང་། མུན་པའི་སྣང་བ་འཆར་བས་བག་ཆགས་ངན་པ་
འཇོག་པས་གཟབ་དགོས། སྤྱོད་ལམ་གང་བདེར་འཁོད་དེ་སྐྱབས་སུ་འགྲོ་བ་
ལ། དག་པའི་སྐྱབས་ཡུལ་དང་། མ་དག་པའི་སྐྱབས་འགྲོ་བ་གཉིས་གནམ་
ས་ཁ་སྦྱར་བ་ལྟ་བུའི་རྒྱ་ཆེན་པོ་ཞིག་གསལ་བཏབ་སྟེ། སྐྱབས་ཡུལ་རང་ཉིད་
ལ་ཐུགས་དགྱེས་བཞིན་དུ་བཞུགས་པར་མོས་དགོས། དགྱེས་བྱེད་སྒྲུབ་པའི་
མཆོད་པ་ཡིན། ཉ་འཛིན་པས་ལྕགས་ཀྱུ་བཟུང་ནས་ཉ་ལ་སྒུག་པ་བཞིན།
ཚོགས་ཞིང་རྣམས་ནས་སེམས་ཅན་སྡུག་བསྔལ་གྱིས་མནར་བ་ལ་མི་བཟོད་
པའི་སྙིང་རྗེ་ལྕགས་ཀྱུ་ལྟ་བུ་དེས་སེམས་ཅན་རེ་རེས་བློ་ཁ་ཡར་ནམ་ཞིག་ན་
།



འཁྲིད་དེ་འདྲེན་ཐུབ་པ་དེའི་ཚེ་ན་ཐུགས་ཤིན་ཏུ་དགྱེས་ཤིང་། རང་རང་
ལ་གནང་བའི་ཆོས་ཉམས་སུ་ལེན་པ་དང་། ཚོགས་ཞིང་རྣམས་ཀྱི་ཐུགས་རྗེ་
བསྐུལ་ཞིང་ཡོན་ཏན་རྗེས་སུ་དྲན་ཏེ་དགེ་སེམས་ཁྱད་པར་ཅན་གྱི་ངང་ནས།
སྐྱབས་འགྲོ་སེམས་བསྐྱེད་ཚད་མེད་བཞི་དང་བཅས་པ་བསྒོམ། དེ་ཡང་དགེ་
སེམས་ཁྱད་པར་ཅན་ཞེས་པ་བྱང་ཆུབ་ཀྱི་སེམས་རིན་པོ་ཆེ་ལ་གོ་དགོས་་་་་
ཤིང་། སྤྱན་རས་གཟིགས་དབང་འབྲོམ་རིན་པོ་ཆེ་ཞིང་གཤེགས་ཁར། པོ་ཏོ་
བ་ཆེན་པོ་ལ། བུ་མྱ་ངན་བྱེད་མི་དགོས། སེམས་བཟང་པོ་གོམས་པར་གྱིས་
དང་གསུངས། སེམས་བཟང་པོ་གང་ལ་བྱེད་དྲིས་པས། བྱང་ཆུབ་ཀྱི་སེམས་
ལ་བྱེད་གསུངས། དྲིས་ལན་བློ་བཟང་བཞད་པའི་སྒྲ་དབྱངས་ལས། སྒོམ་
རྣམས་ཀུན་གྱི་དང་པོའི་འགོ །རྒྱ་གར་སྐད་མཚུངས་རང་རྒྱུད་ལ། །ལེགས་
པར་བརྟགས་པ་ཡིན་ནོ་ཞེས། །ཟླ་མེད་བླ་མ་མཆོག་དེ་བཞེད། །གསུངས་པ་
ལྟར། ད་རེའི་ཉམས་ལེན་དངོས་གཞིའི་ཐུན་དེ་ཅི་འདྲ་ཞིག་སྐྱོང་སྙམ། ཀུན་
སློང་བཟང་ངན་གྱི་བསམ་བློ་གཏོང་བ་འདི་དགེ་སྦྱོར་ཐམས་ཅད་ལ་དགོས་
ཤིང་། ཀུན་སློང་ཇི་ལྟར་བརྟག་ན། ཚེ་འདིའི་རྙེད་བཀུར་སྙན་གྲགས་སོགས་
སེམས་ཅན་ལ་དམིགས་པའི་ཆགས་པ་དང༌། དེ་དག་འོང་བ་ལ་གཞན་གྱིས་
གེགས་བྱེད་དུ་དོགས་པས་སྡང་བ་གང་ཤས་ཆེ་ཡང་ཆགས་ཁོམ་དང་སྡང་་་་་
ཁོམ་མེད་པར་གཅེས་པར་བསྐྱངས་པའི་ལུས་འདི་ཡང་ཤུལ་དུ་བཞག་ནས་
སང་གནངས་ཕྱི་མར་མི་འགྲོ་བའི་གདེང་ཅི་ཡོད། དེས་ན་བསམ་མནོ་ངན་
པ་ཀུན་དོར་ཏེ། རྒྱལ་སྲས་ཐམས་ཅད་མཁྱེན་པས། ཕར་ལྟོས་དཔོན་མེད་
-



ཚུར་ལྟོས་གཡོག་མེད་ཅིང་། །འདུལ་རྒྱུའི་དགྲ་མེད་སྐྱོང་རྒྱུའི་གཉེན་མེད་
པར། །དབེན་པའི་གནས་སུ་རང་སེམས་མི་འདུལ་ན། །ཁྱོད་ལ་བྱ་རྒྱུ་ཅི་ཡོད་
མ་ཎི་པ། །ཞེས་གསུངས་པ་ལྟར། འཇིག་རྟེན་གྱི་བྱ་བ་བཟང་ངན་ཀུན་བློས་
བོར་ཏེ་ཇི་སྲིད་འཚོའི་བར་དུ་ཆོས་བྱང་ཆུབ་ལམ་གྱི་རིམ་པ་འདི་ཉིད་སོ་་་་་
མེད་ཀྱང་རྙིལ་གྱིས་འདྲལ་ཟེར་བའི་དཔེ་ལྟར། ཚེ་འདིའི་སྣང་ཤས་བདག་
འཛིན་འགོང་བོ་གཉིས་སྣང་འཁྲུལ་བའི་བག་ཆགས་དང་བཅས་པ་གཞོམ་་་
པར་བྱའོ་སྙམ་དུ་ཀུན་སློང་གསལ་འདེབས་ནས་བཟུང་སྟེ་དམིགས་སྐོར་རེ་
རེ་ལ་ལམ་ཡོངས་རྫོགས་ཚང་བར་བྱ་བ་ཡང་། སྒོམ་པ་རིན་ཆེན་བླ་མས།
ལམ་རིམ་འདི་ཁེགས་མདོག་ཁ་མོ་ཡོད་དེ་ཁེགས་རྒྱུ་མི་འདུག གོ་རྒྱུ་ཚིག་
གསུམ་རེད། མིག་རྒྱང་བསྲིངས། ཡིད་རྒྱ་བསྐྱེད། ཁོང་སོ་གློད་བྱས་པའི་
ནང་དུ་འདུ་བར་གསུངས། སྐྱབས་ཡུལ་བདེ་ལམ་རང་དུ། མདུན་ཐད་ནམ་
མཁའི་གནས་སུ་གསལ་འདེབས་ཚུལ་ཇི་ལྟ་བ་བཞིན་བཀོད་པས་ཆོག་པར་
བྱས་ཏེ་འདིར་མ་བྲིས། སྐྱབས་སུ་འགྲོ་ཚུལ་ཇི་ལྟར་ཡིན་ན། རང་དང་མར་
གྱུར་པའི་སེམས་ཅན་ཐམས་ཅད་འཁོར་བ་སྤྱི་དང་། ཁྱད་པར་ངན་སོང་
གསུམ་གྱི་སྡུག་བསྔལ་ཡུན་རིང་ལ་ཤུགས་དྲག་པོ་བཟོད་དཀའ་བས། དེ་ལ་
འཇིགས་ཤིང་སྐྲག་པའི་བློ་ཅི་སྐྱེས་དང་། དེ་ཀུན་སྡུག་བསྔལ་རྒྱུ་དང་བཅས་
པ་ལས་འབྲལ་འདོད་ཀྱི་སྙིང་རྗེས་ཀུན་ནས་བསླངས་ཏེ། དེ་ལས་སྐྱོབ་པའི་
སྐྱབས་སུ་ལ་ཞུ་ན། ཡང་དག་པར་རྫོགས་པའི་སངས་རྒྱས་ནས་བཟུང་སྟེ་
སྐྱབས་ཡུལ་མ་ཚང་བ་མེད་པར་བཞུགས་པ་འདི་དག་སྐྱོན་ཀུན་ཟད་ཡོན་ཏན་



ཀུན་རྫོགས་རང་འཇིགས་པ་ཐམས་ཅད་ལས་གྲོལ། གཞན་འཇིགས་པ་དེ་ལས་
སྒྲོལ་བའི་ཐབས་ལ་མཁས། ཀུན་ལ་བརྩེ་ཆེན་ཐུགས་རྗེ་ཉེ་རིང་མེད་པར་
འཇུག ཕན་བཏགས་མ་བཏགས་ཐམས་ཅད་ཀྱི་དོན་མཛད་པའི་བླ་མ་སངས་
རྒྱས་སྐྱབས་སྟོན་པ་པོ། ཆོས་དཀོན་མཆོག་སྐྱབས་དངོས། དགེ་འདུན་དཀོན་
མཆོག་ཚུལ་བཞིན་དུ་སྒྲུབ་པའི་ཟླ་གྲོགས་སུ་འཛིན་པའི་ཡིད་ཆེས་ཀྱི་དད་པ་་་
དང་། དེ་དག་གི་ཡོན་ཏན་ཁྱད་པར་དུ་འཕགས་པ་རྣམས་མངོན་དུ་བྱེད་
འདོད་ཀྱིས་འདུན་པ་ཤུགས་དྲག་པོ་བྱས་པ་ཙམ་གྱིས་འགོག་པ་དང་ལམ་གྱི་་་
བདེན་པ་རྒྱུད་ལ་ལྡན་པའི་སངས་རྒྱས་དགེ་འདུན་གྱི་འཁོར་དང་བཅས་པ་བྱ་
ནམ་མཁའ་ལ་འཕུར་བ་ལྟར་མདུན་གྱི་ནམ་མཁར་བྱོན་ནས་བཞུགས་ཡོད།
བདག་དང་མ་རྒན་འགྲོ་བ་ཐམས་ཅད་ལ་སྐྱིད་སྡུག་ལེགས་ཉེས་ཅི་བྱུང་ཡང་་་་
སྐྱབས་གནས་དམ་པ་ཁྱེད་རྣམས་ཤེས་སྙམ་པས་བློ་རྩེ་གཅིག་ཏུ་གཏད་དེ་་་་་་
སྐྱབས་འགྲོ་ཐུན་མོང་བ་དང་། བདག་གཞན་སེམས་ཅན་ཐམས་ཅད་གྱིས་
མགྲིན་གཅིག་ཏུ་བྱང་ཆུབ་མ་ཐོབ་ཀྱི་བར་དུ་སྐྱབས་སུ་འགྲོའོ་བསམས་ནས།
སངས་རྒྱས་ཆོས་ཚོགས་མའི་སྒོ་ནས་ཐུན་མོང་མ་ཡིན་པའི་སྐྱབས་འགྲོ་བྱེད།
དེ་དག་གི་སྐབས་སུ་སྐྱབས་ཡུལ་དང་བླ་མ་རྣམས་ཀྱི་སྐུའི་ཆ་ཐམས་ཅད་ལས་
སྒྲུབ་པ་པོའི་རྒྱུད་ཀྱི་དུག་ལྔ་སྦྱོང་ཞིང་། ཡེ་ཤེས་ལྔ་འགྲུབ་ཕྱིར་བདུད་རྩི་
འབེབས་སྦྱང་རྒྱས་པར་བླ་མའི་མན་ངག་བཞིན་བྱ། ལས་དང་པོ་བ་ལ། རྒྱུད་
བླ་མ་ལས། བསམ་མེད་གཉིས་མེད་རྟོག་མེད་པ། །དག་གསལ་གཉེན་པོའི་
ཕྱོགས་དག་གིས། །ཞེས་དོན་དམ་པའི་ཆོས་ལས་བདུད་རྩི་འབེབས་སྦྱང་



，
，
བྱེད་པ་འཆར་མི་བདེ་ཡང་། དེ་ཉིད་པོ་ཏིའི་རྣམ་པར་ཡོད་པ་ལས་
འབེབས་སྦྱང་བྱེད་པར་གསུངས་ལ། བློ་མཆོག་རྣམས་ཀྱིས་ཀུན་དགའ་
ར་བ་སྟེ། །ཞེས་སོགས་གསུངས་པ་བཞིན་ལུང་གི་ཆོས་བཻཌཱུརྱའི་གླེགས་
བུར་གསེར་ཞུན་མས་བྲིས་པ་ལྟར་གླེགས་བམ་གྱི་རྣམ་པར་འཆར་དུ་བཅུག
དེ་ཡང་དབང་རྗེས་གནང་ཐོབ་དུས་སུ་ཁས་བླངས་པའི་དམ་ཚིག་ཉམས་་་་་
ཆག་གསོ་ཕྱིར། སྐྱབས་འགྲོ་བཞི་སྐོར་གྱི་སྟེང་ཡི་དམ་ཆོས་སྐྱོང་བསྣན་ཏེ་
ཐེག་ཆེན་ཐུན་མོང་བའི་སྐྱབས་འགྲོ་དང་། ཐུན་མོང་མ་ཡིན་པ་རྒྱལ་བ་
དབེན་ས་པའི་མན་ངག་ལྟར་སེམས་བསྐྱེད་འབྲས་བུ་ལམ་བྱེད་ཀྱི་ཚུལ་དུ་་་་
སྒོམ་པ་འདིས་སྔགས་ལ་བག་ཆགས་འཇོག་པར་འགྱུར་ལ། རྒྱན་གྱི་སྐབས་
ནས། སེམས་ཅན་འཇིག་རྟེན་ཇི་བཞིན་དུ། །སྣོད་ཀྱི་འཇིག་རྟེན་མ་དག་
པ། །དེ་ལ་དག་པར་སྒྲུབ་པ་ཡིས། །སངས་རྒྱས་ཞིང་ནི་དག་པ་ཉིད། །
ཅེས་པའི་མན་ངག་ཡིན་པར་གསུངས་ན། དབང་མ་ཐོབ་ཀྱང་འདི་ལྟར་
ཉམས་ལེན་བྱས་ན་སྔགས་ཀྱི་གསང་སྒྲོག་གི་ཉེས་པ་མི་འབྱུང་བར་མ་ཟད། །
མདོའི་གླེང་གཞིའི་སྐབས་སུ་འོད་ཟེར་སྦྱངས་བསྒྱུར་བྱ་ཚུལ་ལག་ལེན་ལ་་་་་་
བཏབ་པ་ཡིན། དེ་ཡང་ཚད་མེད་བཞི་སྒོམ་པ་ལ། སེམས་ཅན་གཅིག་ཀྱང་
མ་ལུས་པའི་དོན་དུ་དམིགས་པ་ཡང་དག་པའི་སྟོན་པའི་ཁྱད་ཆོས་ཡིན་པས།
སྐྱེས་བུ་ཆེན་པོའི་ཚད་མེད་བཞིའི་རྒྱུ་ཡིན་གསུངས། ཚད་མེད་ལ་ས་གཞི་
ངོས་སྙོམས་པར་ཆུ་དྲངས་ན་ཁྱབ་ནས་འོང་བ་ལྟར། དགྲ་གཉེན་བར་མའི་
སེམས་ཅན་ལ་རིས་སུ་བཅད་པའི་ཉེ་རིང་ཆགས་སྡང་མེད་པར་མཉམ་པའི་
43



བཏང་སྙོམས་ཉམས་སུ་ལེན་དུས་སྔོན་དུ་ལེན་པ་གནད་ཆེ་ཞིང་། ཚད་མེད་
རེ་རེ་ལ་ཚད་མེད་བཞི་དང་ བླ་མའི་ཐུགས་རྗེ་བསྐུལ་བ་སྟེ་ལྔ་སྦྲགས་བྱ།
བདེ་ལམ་དུ། ཁྱད་པར་མ་སེམས་ཅན་ཐམས་ཅད་ཀྱི་དོན་དུ་ཞེས་སོགས་བླ་
མའི་རྣལ་འབྱོར་ལམ་གྱི་སྲོག་ཏུ་བྱེད་པ་ཁོ་ན་ལ་ཐུག་ཅིང་། མྱུར་བ་གཉིས་
སྨྲས་པ། ཐོབ་བྱ་ལམ་ལ་བརྟེན་ནས་མྱུར་ཚུལ། ཐོབ་བྱེད་གང་ཟག་ལ་
བརྟེན་ནས་མྱུར་ཚུལ་གཉིས་ཡོད། དང་པོ་ཡུལ་ཚོགས་ཞིང་གི་སྟེང་ན་བླ་
མའི་རྣལ་འབྱོར་གྲུབ་པ་དང་། གཉིས་པ་རང་སྟེང་ན་བཟང་པོ་སྤྱོད་པ་གྲུབ་
ཡོད་པ་གཉིས་འཛོམས་ན་ཟོར་བ་རྣོན་པོས་རྩྭ་བརྔ་བ་དང་། ཉ་བས་ཤ་
དང་ལྡན་པའི་ལྕགས་ཀྱུས་ཉ་འཛིན་པའི་དཔེ་བཞིན་དུ་སློབ་མར་ནང་ན་་་་་
ཉེར་ལེན་གྱི་དད་པ་ཡོད་ཕྱིན་དེས་བླ་མའི་ཡོན་ཏན་མཐོང་བ་ན་སྐལ་་་་་་
ཅན་གྱི་གདུལ་བྱ་ཐུགས་རྗེའི་ལྕགས་ཀྱུས་འཛིན་པར་འགྱུར་བ་ཡིན་ནོ། །
མཐར་སྐྱབས་ཡུལ་རྣམས་རིམ་གྱིས་འོད་ཀྱི་རྣམ་པར་ཞི་སྟེ་སྨིན་མཚམས་སུ་
བསྡུས་ན་དེར་ཡེ་ཤེས་ཀྱི་སྤྱན་ཡོད་པ་བྱིན་རླབས་འཇུག་པའི་སྒོ་ཡིན་པས་་་་
གནད་ཆེའོ། །སྐྱབས་ཡུལ་གསལ་བཏབ་རྗེས་ཡང་བསྐྱར་གྱིས་སྦྱོར་ཆོས་བཞི་
བ་ཚོགས་ཞིང་གསལ་འདེབས་པ་ལ་ཁྱད་ཆོས་མི་འདྲ་བ་སྤྲུལ་བ་ཕྱོགས་་་་་
བཅུར་འཕྲོ་བ། གནས་ལྔར་ས་བོན་འགོད་པ་ཡེ་ཤེས་པ་སྤྱན་དྲངས་ནས་
སྟིམ་པ་གསུམ་ཡིན་ལ། གསལ་འདེབས་ཚུལ་དངོས་ནི། རང་གི་མདུན་གྱི་
ནམ་མཁར་ཧ་ཅང་མི་མཐོ་བར་སྨིན་མཚམས་ཀྱི་ཐད་དྲང་དུ། རིན་པོ་ཆེའི་
ཁྲི་མཐོ་ཞིང་ཡངས་པ། ཤིན་ཏུ་རྒྱ་ཆེ་བ། ས་བཅུ་བའི་སེམས་དཔའ་
44
--
--



རྣམས་ཀྱིས་སེངྒེ་བརྒྱད་ཀྱི་ཚུལ་བཟུང་སྟེ་ཁྲི་བཏེགས་པ། དེའི་སྟེང་དུ་དེ་
མཚུངས་ཀྱི་ཁྲི་ཆུང་ངུའི་ཁར་ངོ་བོ་རང་གི་དྲིན་ཅན་རྩ་བའི་བླ་མ་ཡིན་པ་ལ།
རྣམ་པ་རྒྱལ་བ་ཤཱཀྱ་ཐུབ་པ་སྐུ་མདོག་གསེར་མཆོག་བཙོ་མ་ལ་ཉི་མ་བྱེ་བས་
འཁྱུད་པ་ལྟ་བུ། དབུ་གཙུག་ཏོར་དང་ལྡན་པ་ཞལ་གཅིག་ཕྱག་གཉིས་
གཡས་ས་གནོན་དང་། གཡོན་མཉམ་གཞག་གི་སྟེང་ན་བདུད་རྩིས་བཀང་
བའི་ལྷུང་བཟེད་བསྣམས་པ། སྐུ་ལ་ཆོས་གོས་ངུར་སྨྲིག་གི་མདོག་ཅན་
གསུམ་མཛེས་པར་གསོལ་བ། མཚན་དཔེས་སྤྲས་པའི་དྭངས་གསལ་འོད་ཀྱི་
དཀྱིལ་འཁོར་གྱི་དབུས་ན་ཞབས་རྡོ་རྗེའི་སྐྱིལ་ཀྲུང་གིས་བཞུགས་པ། དེའི་
སྨིན་མཚམས་ནས་འོད་ཟེར་སྟེང་ཕྱོགས་གཙུག་ཏོར་ལས་ཅུང་ཟད་རྒྱབ་ཏུ་
འཕྲོས་པའི་སྣེ་མོར་སེང་ཁྲི་པད་ཉིའི་གདན་ལ་རྒྱལ་བ་རྡོ་རྗེ་འཆང་ལ་་་་་་་་
ཉམས་ལེན་བྱིན་རླབས་བརྒྱུད་པའི་བླ་མ་རྣམས་ཀྱིས་བསྐོར་བ། ཐུབ་དབང་
གི་ཐུགས་ཀ་ནས་གཡས་ཕྱོགས་སུ་མར་མེ་གཅིག་ལས་གཉིས་ཆད་ཀྱི་ཚུལ་དུ་
འོད་ཟེར་མང་པོ་འཕྲོས་པའི་སྣེ་མོར་པད་ཟླར་རྗེ་བཙུན་བྱམས་མགོན་ལ་་་་
ཐོགས་མེད་སྐུ་མཆེད་སོགས་རྒྱ་ཆེན་སྤྱོད་བརྒྱུད་ཀྱི་བླ་མ་རྣམས་ཀྱིས་བསྐོར་
བ། གཙོ་བོའི་གཡོན་ཕྱོགས་སུ་འོད་ཟེར་སྔར་བཞིན་འཕྲོས་པའི་སྣེ་མོར་
པད་ཟླར། རྗེ་བཙུན་འཇམ་དབྱངས་ལ་ཀླུ་སྒྲུབ་ཟླ་གྲགས་སོགས་ཟབ་མོ་ལྟ་
བརྒྱུད་ཀྱི་བླ་མ་རྣམས་ཀྱིས་བསྐོར་བ། ཡང་གཙོ་བོའི་སྨིན་མཚམས་ནས་
འོད་ཟེར་མདུན་ཕྱོགས་སུ་འཕྲོས་པའི་སྣེ་ལ་བཀའ་དྲིན་གསུམ་ལྡན་གྱི་དྲིན་
ཅན་རྩ་བའི་བླ་མ་སྐུའི་དབྱིབས་དང་བགྲེས་གཞོན་སོགས་རང་མཇལ་དུས་



ཀྱི་རྣམ་པ་ཅན་དེ་ལ། ཀློག་སློབ་པའི་སློབ་དཔོན་ནས་དབང་ལུང་ཁྲིད་མན་
ངག་སོགས་མདོ་སྔགས་ཀྱི་ཆོས་ཚིགས་བཞི་བའི་འབྲེལ་ཡོད་པའི་བླ་མ་་་་་
རྣམས་ཀྱིས་བསྐོར་བ་གསལ་གདབ། སྐབས་འདིར་གཙོ་བོ་གསལ་བཏབ་
པའི་རྗེས་སུ་ཉམས་ལེན་བྱིན་རླབས་བརྒྱུད་པ་དང༌། ཆོས་འབྲེལ་དངོས་
ཐོབ་ཀྱི་བླ་མ་གཉིས་སྔོན་དུ་གསལ་བཏབ་ན་རྟེན་འབྲེལ་གྱི་གནད་ཁྱད་པར་
ཅན་ཡོད་པར་ཡང་གསུངས། ཁྲི་སེངྒེས་བཏེགས་པ་ཡང་། སྔོན་རྒྱལ་བ་རྡོ་
རྗེ་འཆང་གིས་འོག་མིན་དུ་རྡོར་དབྱིངས་ཀྱི་རྒྱུད་གསུངས་ཚེ་ས་བཅུ་བའི་་་་་
སེམས་དཔའ་རྣམས་ཀྱིས་རྒྱལ་བ་ལ་བཀུར་སྟི་བགྱིད་ཆེད་སེངྒེར་སྤྲུལ་ནས་
ཁྲི་བཏེགས་པའི་རྣམ་པ་ཡིན་གསུངས། དེའི་མཐའ་སྐོར་ཁྲི་ཆེ་བའི་
ཐོག་ཏུ་བདེ་གསང་འཇིགས་གསུམ་ཀྱི་རྡོར་དུས་འཁོར་སོགས་རྒྱུད་སྡེ་་་་་་
བཞིའི་ལྷ་ཚོགས་དཀྱིལ་འཁོར་དང་བཅས་པ། དེའི་མཐར་ཆགས་བྲལ་གྱི་
རྣམ་པ་ཅན་གྱི་ཕྱོགས་བཅུའི་སངས་རྒྱས་བྱང་སེམས་དཔའ་བོ་མཁའ་འགྲོ་
ཉན་རང་ཆོས་སྲུང་རྒྱ་མཚོའི་ཚོགས་རྣམས་དང་། ཁྲིའི་ཕྱོགས་བཞིར་རྒྱལ་
ཆེན་བཞི་ཞལ་ཕྱིར་གཟིགས་ཏེ་བགེགས་དང་བར་ཆད་བསྲུང་བའི་རྣམ་པ་
ཅན། ལྷག་པར་རྒྱལ་ཆེན་རྣམ་སྲས་ཀྱིས་སྔོན་རྒྱལ་བའི་སྤྱན་སྔར་ཁྲིམས་
ལྡན་བསྲུང་བར་ཞལ་གྱིས་བཞེས་པས་སྒྲུབ་པ་པོས་འཕྲིན་ལས་བཅོལ་་་་་་
བསླབ་པ་གསུམ་གྱི་ཡོན་ཏན་སྐྱེ་བ་ལ་ཁྱད་ཆེའོ། །དེའི་མཐའ་བསྐོར་དུ་
ཚོགས་ཞིང་རྣམས་ཀྱིས་གང་ལ་གང་འདུལ་གྱི་སྤྲུལ་བའི་བཀོད་པ་མཁའ་་་་
ཁྱབ་ཀྱི་ཞིང་ལ་ལར་གཤེགས་པ། སྐུ་བལྟམས་པ། མཆོག་གི་སྤྲུལ་བའི་སྐུའི་



རྣམ་པར་རོལ་པ། ཞི་བས་འདུལ་བ་ལ་ཞི་བ། དྲག་པོས་འདུལ་བ་ལ་དྲག་པོ།
འབྲོག་དགོན་པར་ལྗོན་ཤིང་དང་འབྲས་བུ། ཆུ་བོ་ཆེན་པོར་བགྲོད་པའི་གྲུ་
གཟིངས་དང་ཟམ་པ། ནོར་གྱིས་ཕོངས་པ་ལ་ནོར། ནད་པ་ལ་སྨན། ལམ་
འཁྱམས་པ་ལ་ལམ་སྟོན་སོགས་གང་ལ་གང་འདུལ་གྱི་སྤྲུལ་བ་འོད་ཀྱི་ཕྲེང་
བ་འཁྲིགས་བཞིན་པ་རྣམས་ཀྱིས་འགྲོ་བའི་དོན་མཛད་དེ། འོད་ཟེར་དེ་
དག་ཀྱང་ཕར་འཕྲོ་བ་དང་། ཚུར་བསྡུ་བ་སོགས་རྒྱུན་མི་ཆད་པར་དམིགས་
དགོས་ཚུལ། ཡུམ་གྱི་གླེང་གཞི་དཔེར་བགྱི་བར་འོས་སོ། །ཚོགས་ཀྱི་ཞིང་དེ་
དག་གི་གཡས་ཕྱོགས་སུ་པདྨའི་སྡོང་བུ་སྐྱེས་པའི་སྟེང་དུ་རང་རང་གིས་་་་་་
གསུངས་པའི་ལུང་ཆོས་རྣམས་འོད་ཀྱི་རང་བཞིན་ཅན་པུ་ཏིའི་རྣམ་པ་་་་་་
བདུད་རྩིའི་ཟེགས་མ་བསིལ་བའི་རང་བཞིན་ཅན་སྒྲུབ་པ་པོ་ལ་དངོས་གྲུབ་
སྩོལ་བའི་ཚུལ་དུ་འབེབས་བཞིན་པ། ཡིག་འབྲུ་རྣམས་ཀྱང་རང་སྒྲ་སྒྲོག་
བཞིན་སྣང་ལ་རང་བཞིན་མེད་པ་ན་བཟའ་གླེགས་ཤིང་གླེགས་ཐག་སོགས་
ཡོད་པ་ཕུན་སུམ་ཚོགས་པར་བསྒོམ། གཙོ་འཁོར་རྣམས་ཀྱི་སྤྱི་བོར་སྐུ་རྡོ་རྗེ་
རྣམ་སྣང་གི་ངོ་བོ་ཨོ་དཀར་པོ། མགྲིན་པར་གསུང་རྡོ་རྗེ་འོད་དཔག་མེད་ཀྱི་
ངོ་བོ་ཨཱུ ་དམར་པོ། ཐུགས་ཀར་ཐུགས་རྡོ་རྗེ་མི་བསྐྱོད་པའི་ངོ་བོ་ཧཱུྃ་སྔོན་པོ།
ལྟེ་བར་རིན་འབྱུང་གི་ངོ་བོ་སྭ་སེར་པོ། གསང་བར་དོན་གྲུབ་ཀྱི་ངོ་བོ་ཧཱ་
ལྗང་ཁུ་རྣམས་ཁ་དོག་ལྔ་ལྡན་དུ་འཕྲོ་བཞིན་པ་གསལ་འདེབས། སྤྱིར་
འདིའི་སྒོ་ནས་ལས་རབ་འབྱམས་སྒྲུབ་པའི་དམིགས་པ་སྐྱོང་ཚེ། ཨོཾ་གྱི་སྒོ་
ནས་ནད་གདོན་མི་འདོད་པའི་རིགས་ཞི་བ། ལྟེ་བའི་སཱ་ལ་བརྟེན་ནས་ཡོན་



ཏན་ཚེ་བསོད་སོགས་རྒྱས་པ། མགྲིན་པའི་ཨ ་ལ་དམིགས་ནས་བསྟན་པ་
ལ་མི་དད་པ་སོགས་དབང་དུ་སྡུད་པ། ཐུགས་ཀའི་ཧཱུྃ་ལ་བརྟེན་ནས་བདུད་
དང་ལོག་འདྲེན་ཚར་གཅོད་པ། གསང་བའི་ཧཱ་ལ་བརྟེན་ནས་ལས་རབ་
འབྱམས་ཐམས་ཅད་ཐོགས་མེད་དུ་སྒྲུབ་ཚུལ་གྱི་མན་ངག་གཞན་ལས་ཆེས་
ཟབ་པ་ཡང་མང་བས་གཞན་ལ་འགྲམ་ཆུ་ལྡང་མི་དགོས་པར་ལམ་རིམ་འདི་
ཁོ་ནའི་ཉམས་ལེན་ལག་ཏུ་ལེན་རྒྱུ་བྱུང་ན་མཆོག་ཐུན་གྱི་དངོས་གྲུབ་ཐམས་
ཅད་འགྲུབ་པར་འགྱུར་རོ། །སྤྱིར་གང་ལ་མོས་པ་གཙོ་བྱས་པ། །དེ་ཡི་མདུན་
ན་ཐུབ་པ་བཞུགས། །ཞེས་པ་ལྟར་སངས་རྒྱས་རྣམས་འགྲོ་འོང་མེད་པར་
རང་གི་མདུན་ན་བཞུགས་ཡོད་ཚུལ་ཐོགས་མེད་ཀྱིས་བྱམས་པ་བསྒྲུབས་་་་་་
པའི་ལོ་རྒྱུས་ཀྱིས་ཀྱང་ཤེས། རིགས་པས་ཀྱང་འགྲུབ་སྟེ། རྣམ་མཁྱེན་གྱིས་
གར་ཁྱབ་ལ་ཡེ་ཤེས་ཀྱིས་ཁྱབ། ཡེ་ཤེས་ཀྱིས་གར་ཁྱབ་ལ་སྐུས་ཁྱབ་པས་སྤྱན་
མ་དྲངས་ཀྱང་བསམ་བློ་བཏང་བ་ཙམ་གྱིས་དངོས་སུ་བཞུགས་ནས་ཡོད་ལ།
སྐྱེ་བོ་རྣམ་རྟོག་ཅན་རྣམས་ཡིད་ཆེས་མི་སྐྱེས་པའི་དབང་གིས་དམ་ཚིག་་་་
བསྐྱེད་ཡེ་ཤེས་པ་སྤྱན་དྲངས་སྐྱབས་གནས་ཀུན་འདུས་ཀྱི་ངོ་བོར་མོས་ནས་
ཚོགས་བསགས་མཆོད་པ་བྱས་པ་ཡིན་ནོ། །ལྔ་བ་ཡན་ལག་བདུན་པ་མཎྜལ་
དང་བཅས་པ་འབུལ་བ་ནི། བསགས་སྦྱང་གཉིས་ཀྱི་གནད་ཐམས་ཅད་
ཡན་ལག་བདུན་པར་འདུས། ཁ་ཞེ་མཚུངས་པའི་དམན་ས་བཟུང་སྟེ་ཡིད་
ཀྱི་ཡོན་ཏན་ལ་དད་པ་ཤུགས་དྲག་པོའི་སྒོ་ནས་ཕྱག་འཚལ་བའི་ཕན་ཡོན་
ནི། མདོ་སྡེ་ལས། དགེ་སློང་དག་དགེ་སློང་གིས་འདི་ལྟར་ཡན་ལག་ཐམས་
48



ཅད་ཀྱིས་ཕྱག་བཙལ་ཏེ་སེམས་དང་བ་བྱེད་པ་ལ་ལྟོས། དགེ་སློང་དག་ལུས་
ཀྱིས་ས་ཅི་ཙམ་ནོན་པའི་འོག་དཔག་ཚད་བརྒྱད་ཁྲི་བཞི་སྟོང་ན་དབང་ཆེན་
གསེར་གྱི་ས་གཞི་ལ་ཐུག་གི་བར་བྱེ་མ་ཇི་སྙེད་ཡོད་པ་དེ་སྙེད་དུ་འཁོར་ལོས་
བསྒྱུར་བའི་རྒྱལ་སྲིད་སྟོང་འགྱུར་དུ་ལོངས་སྤྱོད་པར་འགྱུར་རོ། །ཞེས་
གསུངས་པ་དང་། ཕྱག་འཚལ་བ་མཚན་བཟང་འགྲུབ་པའི་རྒྱུ་ཡིན་པར་མ་
ཟད། རྗེ་བདག་ཉིད་ཆེན་པོས། སྟོད་ལུང་དུ་སྡེ་སྣོད་འཛིན་པ་བརྒྱ་ཙམ་ལ་
འཆད་ཉན་མཛད་ཚེ། རྗེ་བཙུན་འཇམ་པའི་དབྱངས་ཀྱི་གསུང་གིས་བསྐུལ་
བར་བརྟེན། མཐོ་མཐོ་རླུང་དང༌། དམའ་དམའ་ཆུ་ལ་བསྐུར་ཏེ་འོལ་ཁ་
ཆོས་ལུང་དུ་ལྟུང་བཤགས་སོ་ལྔ་རེ་ལ་ཐུན་རེ་མཛད་ནས་རྡོ་ཟད་ཟད་དུ་་་་་
ཕྱག་སྐོར་མཛད་པ་དང་། སྐྱོར་མོ་ལུང་དུ་ཡང་དེ་ལྟར་ཕྱག་འཚལ་བས་
སངས་རྒྱས་སོ་ལྔ་རིམ་གྱིས་ཞལ་གཟིགས། པཎ་ཆེན་བློ་བཟང་ཡེ་ཤེས་ཀྱིས།
ཁྱེད་ཚོའི་དགེ་སྦྱོར་ཤི་མིན་གསོན་མིན་དེ་འདྲ་མ་ཡིན་པར། ངོས་ནས་
བརྐྱངས་ཕྱག་ཝ་མོ་འཁྱུག་པ་དག་ལྔ་བརྒྱ་རེ་འཚལ་ནས་རྐང་བ་བརྐྱངས་ཏེ་
ཉལ་བསྡད་པ་ཡིན་གསུངས་པ་སོགས་སྐྱེས་ཆེན་དམ་པ་རྣམས་ཀྱིས་ཕྱག་་་་
ཐུགས་དམ་གྱི་མཐིལ་དུ་མཛད་པའི་ལོ་རྒྱུས་མང་ལ། གཞན་ཡང་ཡན་ལག་
ལྔ་ལྡན་གྱི་ཕྱག་འཚལ་ན། བླ་མའི་བ་སྤུའི་བུ་ག་རེ་རེ་ན་སངས་རྒྱས་ཀྱི་ཞིང་
གྲངས་མེད་པ་བཞུགས་ཡོད་པ་ཐ་མལ་པའི་བློ་ངོར་མི་ཤོང་རུང་། སྟོང་ཉིད་
མངོན་སུམ་དུ་རྟོགས་ན་རྡུལ་ཕྲན་གཅིག་གི་ཆོས་དབྱིངས་དང༌། རྡུལ་
ཐམས་ཅད་ཀྱི་ཆོས་ཉིད་ཀྱི་དབྱིངས་ལ་ཡངས་དོག་མེད་པ་ཡུལ་ཚོགས་ཞིང་



དང་། ཡུལ་ཅན་རང་སྟེང་ནས་བླ་མའི་རྣལ་འབྱོར་དང་བཟང་སྤྱོད་གྲུབ་
ཚུལ་ནི། རང་དང་སེམས་ཅན་ཐམས་ཅད་ཀྱི་ལུས་ཞིང་གི་རྡུལ་གྱི་གྲངས་
དང་མཉམ་པ་སྤྲུལ། ལུས་དེ་སྙེད་ལ་མགོ་དང་ཁ་དང་རྩེ་གྲངས་མེད་སྤྲུལ་
ནས་ཚོགས་ཞིང་རྣམས་ཀྱི་ཡོན་ཏན་བརྗོད་བཞིན། རང་དང་སེམས་ཅན་
ཐམས་ཅད་ཀྱི་དོན་དུ་བྱང་ཆུབ་ཀྱི་སེམས་རིན་པོ་ཆེས་ཀུན་ནས་བསླངས་ཏེ་
ཕྱག་གཅིག་འཚལ་ན། ལུས་ངག་ཡིད་གསུམ་གྱི་སྒྲིབ་པ་འདག བླ་མ་ལྷ་
ཚོགས་ཀྱི་སྐུ་གསུང་ཐུགས་འགྲུབ་ངེས་ཡིན་ཞིང་། ཕྱག་མཆོད་མཎྜལ་སོགས་
རྒྱལ་སྲས་དམ་པ་རྣམས་ཀྱིས་ཐུགས་དམ་གྱི་མཐིལ་དུ་གསལ་བར་གསུངས་
པ་ཡང་། བྱང་ས་ལས། བྱང་ཆུབ་སེམས་དཔའ་དེ་ལ་དེ་བཞིན་གཤེགས་
པའམ། དེ་བཞིན་གཤེགས་པའི་མཆོད་རྟེན་ལ་ན་བཟའ་དང་། ཞལ་ཟས་
དང་། གཟིམ་ཆ་དང་། གདན་དང་། སྙན་གྱི་གསོས་སྨན་དང་། ཡོ་བྱད་
རྣམས་དང༌། གུས་པར་སྨྲ་བ་དང༌། ཕྱག་འཚལ་བ་དང་། སྔོན་དུ་ལྡང་བ་
དང་། ཐལ་མོ་སྦྱར་བ་དང་། ཞེས་པ་ནས་བྱང་ཆུབ་སེམས་དཔའི་མཆོད་པ་
རྣམ་པ་བདུན་རྒྱ་ཆེན་པོ་བྱའོ། །ཞེས་གསུངས་སོ། །མཆོད་པ་བླ་ན་ཡོད་པའི་
མཆོད་པ་སྣ་ཚོགས་དང་། བླ་ན་མེད་པའི་ཀུན་ཏུ་བཟང་པོའི་མཆོད་པ་རྒྱ་
ཆེན་འབུལ། སྡིག་པ་བཤགས་པ་ཡང་། གླང་ཆེན་གྱིས་ཁྲུས་བྱས་པ་ལྟ་བུར་
མ་སོང་བར་གཉེན་པོ་སྟོབས་བཞིའི་སྒོ་ནས་བཤགས་པ་འདག་ངེས་སུ་བྱ།
རང་གིས་དུས་གསུམ་དུ་དགེ་རྩ་གང་བྱས་དང་། སྐྱེས་ཆེན་དམ་པ་རྣམས་
ཀྱི་རྣམ་ཐར་སོགས་ཀྱིས་མཚོན་རང་གཞན་སྐྱེ་འཕགས་ཡོངས་ཀྱི་དགེ་བ་ལ་



རྗེས་སུ་ཡི་རང་བགྱིས་པས་ཚེགས་ཆུང་ངུས་ཚོགས་རླབས་པོ་ཆེ་བསགས་པ་
དང་། རང་ཉིད་བརྒྱ་བྱིན་དང་ཚངས་པ་སོགས་སུ་མོས་ཏེ་སེམས་ཅན་
དཔག་ཏུ་མེད་པ་སྨིན་གྲོལ་ལ་འགོད་ཕྱིར་གསེར་འཁོར་ཕུལ་ཏེ་ཆོས་འཁོར་
བསྐོར་བར་གསོལ་བ་བཏབ་ནས་གསུང་བར་ཞལ་གྱིས་བཞེས་པར་མོས་པ་
དེ་ནི་མ་འོངས་པ་ན་རང་གི་གདུལ་བྱ་ལ་ཆོས་འཁོར་བསྐོར་བའི་རྒྱུ་ཡིན་་་་་
པས་རྗེས་སོར་དེའི་འབྲས་བུ་འགྲུབ་བོ། །མྱ་ངན་ལས་མི་འདའ་བར་
གསོལ་བ་འདེབས་པ་སློབ་མས་བརྟན་བཞུགས་ཕུལ་ན་བཟང་མོད་ཀྱང་ཅི་
གསུངས་བཀའ་བཞིན་སྒྲུབ་པ་གཙོ་བོ་ཡིན་ཞེས། སློབ་མ་ངན་པས་སྒོ་
གསུམ་གྱི་སྤྱོད་ཚུལ་ལ་མངོན་ལྐོག་བྱས་པའི་གཟུགས་བརྙན་བླ་མའི་ཐུགས་
ཀྱི་མེ་ལོང་དུ་ཤར་ཏེ་ཐུགས་དཀྲུགས་པ་དེ་འདྲ་མ་ཡིན་པར། བླ་མའི་
བཀའ་སྤྱི་བོར་བླངས་ནས་གསུང་བཞིན་བསྒྲུབས་ན་བླ་མ་ལ་གཞན་དོན་མ་
གཏོགས་ཐུགས་ལ་དགོངས་རྒྱུ་མི་སྲིད་པས་དགྱེས་བཞིན་བརྟན་པར་་་་་་་་
བཞུགས་ནས་བུ་སློབ་རྣམས་ཀྱི་བགེགས་དང་བར་ཆད་ཞི་ཕྱིར་སྲུང་འཁོར་
བསྒོམ་པ། མཁའ་འགྲོ་ཆོས་སྲུང་ལ་འཕྲིན་ལས་བཅོལ་བ། ཚེ་རིང་བ།
ཤེས་རབ་འཕེལ་བ། ལམ་བཟང་སྒྲུབ་པའི་འཚོ་ཆས་ཀྱིས་མི་ཕོངས་པ་
སོགས་གནས་སྐབས་དང་། མཐར་ཐུག་གཏན་བདེའི་ལེགས་ཚོགས་འགྲུབ་
པའི་ཐབས་ཚུལ་བདག་གིར་བཞེས་པ་ཡིན་ནོ། །བསྔོ་བ་ལ་ཡང་། འདུས་
བྱས་ཀྱི་དགེ་རྩ། ཟག་བཅས་ཟག་མེད་ཀྱི་དགེ་རྩ་ཐམས་ཅད་མཁའ་མཉམ་
སེམས་ཅན་རྣམས་སངས་རྒྱས་ཀྱི་གོ་འཕང་ཐོབ་འདོད་ཀྱིས་བསྔོས་ཏེ་མི་་་་་



དམིགས་པས་རྒྱས་འདེབས་བྱས་ན། དགེ་རྩ་རྣམས་ཕྱིར་མི་ལྡོག་པའི་བྱང་
ཆུབ་ཀྱི་སར་འཇོག་པ་ཡིན། དེ་ཡང་ཕྱག་འཚལ་བ་ང་རྒྱལ་གྱི་གཉེན་པོ།
མཆོད་པ་སེར་སྣ། བཤགས་པ་དུག་གསུམ། རྗེས་སུ་ཡི་རང་ཕྲག་དོག ཆོས་
འཁོར་བསྐོར་བར་བསྐུལ་བ་ཆོས་སྤོང་། མྱ་ངན་ལས་མི་འདའ་བས་གསོལ་
འདེབས་བླ་མའི་སྐུ་གསུང་ཐུགས་ལ་གནོད་པ་བྱས་པ། བསྔོ་བ་ལོག་ལྟའི་
གཉེན་པོ་ཡིན་པས། རྗེ་སྒྲུབ་ཁང་པ་ཆེན་པོས་ཀྱང་། ས་མཐོན་པོར་གནས་
པའི་གང་ཟག་རྣམས་ཀྱིས་ཀྱང་ཉམས་ལེན་གྱི་གཙོ་བོ་ཡན་ལག་བདུན་པ་་་་
ལས་གཞན་མེད་གསུངས། མཎྜལ་འབུལ་ཚུལ་ལ། རབ་རིན་ཆེན་སྣ་ཚོགས་
པའི་མཎྜལ། ཐ་མ་ཡང་ཤིང་དང་རྡོ་ལས་བྱས་པ་ཚུན་ཆད་བ་བྱུང་ལྔ་དང་།
ཚོམ་བུའི་རྒྱུ་འབྲུ་རིགས་རིན་པོ་ཆེ་ཕྲན་བུ་སོགས་དྲི་བཟང་བརླན་བཅས་་་་་
ཀྱིས་ཟླ་རེ་བཞིན་བྱུགས། དགོད་ཚུལ་ཤར་བླ་མ་དང་རང་གང་རུང་ལ་
བསྟན་ཀྱང་ཁྱད་མེད། ཚོམ་བུ་སོ་བདུན་མ། ཉེར་གསུམ་མ། ཚོམ་བུ་བདུན་
མ་སོགས་གང་དབུལ་ཀྱང་འབུལ་ཚུལ་ཞིབ་པར་མཎྜལ་ཁྲིད་ཡིག་སོགས་སུ་
བལྟས་ཏེ་ཤེས་པར་བྱ། དེ་ཡང་རང་ལུས་དཔག་མེད་སྤྲུལ་ནས་སྟོང་གསུམ་
འཇིག་རྟེན་གྱི་ཁམས་དེ་དག་ཀྱང་མ་དག་པའི་སྐྱོན་དང་བྲལ་བའི་དག་ཞིང་
དུ་དམིགས་ནས་ལུས་དང་བཅས་པ་ཕུལ་ན་ཞིང་སྦྱོང་བའི་རྒྱུ་མཆོག་ཏུ་་་་་
འགྱུར། མཉམ་མེད་ཇོ་བོ་ཆེན་པོས་མུ་སྟེགས་པ་དང་རྩོད་པ་བྱས་ཚེ། སྒྲའི་
དཀའ་གནད་ཞིག་མ་མ ཁྱེན་པའི་ཚུལ་བསྟན་པ་ན་བྱ་མ་བུམ་ནས་ཆབ་་་་་་
བཞེས་ཏེ་ཐུགས་དམ་ལུང་བསྟན་སྒྲོལ་མའི་མདུན་དུ་མཎྜལ་ཕུལ་བར་དེ་མ་
，
52



ཐག་སྒྲའི་དཀའ་གནད་ཐམས་ཅད་ཐུགས་ལ་གསལ་བར་ཤར་བས་མུ་་་་་་་་
སྟེགས་པ་ཕམ་པར་མཛད་པ་སོགས་ཀྱི་ཕྱག་བཞེས་ལྟར། ལེགས་པར་བཤད་
པའི་དགོངས་དོན་འཚོལ་བ་དག་གིས་ཀྱང་མཎྜལ་འབུལ་བ་ལ་བརྩོན་པར་
བྱའོ། །དྲུག་པ་གསོལ་བ་འདེབས་པ་མན་ངག་བཞིན་རྒྱུད་དང་འདྲེས་ངེས་
སུ་བྱ་བ་ནི། ལམ་རིམ་གྱི་རྟོགས་པ་མཆོག་གི་སྒོ་འབྱེད་ལམ་རིམ་བརྒྱད་པའི་
བླ་མའི་གསོལ་འདེབས་བྱིན་རླབས་སྤུངས་ཞུས་དང་བཅས་པ་ཡིན་པས།
དཔལ་ལྡན་རྩ་བའི་བླ་མ་རིན་པོ་ཆེ། །ཞེས་བརྗོད་པའི་ཚེ། ཐུབ་དབང་གི་
མདུན་གྱི་རྩ་བའི་བླ་མ་ལས་རང་འདྲ་གཉིས་པ་ཆད་ནས་རང་དང་ཁ་ལྟ་་་་་
ཕྱོགས་མཐུན་པར་བཞུགས། བླ་མ་ལས་བདུད་རྩི་འབེབས་སྦྱང་བྱས། སྐྱོན་
རྟོག་གི་བློ་དང་ལམ་གྱི་གེགས་བྱེད་སྦྱངས། རང་འདྲ་གཉིས་པ་ཆད་ནས་
སྒྲུབ་པ་པོ་ལ་ཐིམ་པས་རྒྱུད་བྱིན་གྱིས་བརླབས། ལམ་གྱི་རྟོག་པ་སྐྱེ་བའི་སྣོད་
རུང་དུ་གྱུར་པར་བསམ། དེའི་རྗེས་འདྲེན་པ་མཉམ་མེད་སྟོན་པ་ཞེས་
སོགས་བརྒྱུད་པའི་གསོལ་འདེབས་རིམ་བཞིན་བརྗོད་ཚེ། སྤྱི་བོ་ན་བཞུགས་
པའི་རྩ་བའི་བླ་མས་ཀྱང་སྐྱབས་ཡུལ་རྣམས་ལ་ངའི་བུ་འདི་ཐུགས་བརྩེ་བས་
མ་དོར་བར་སྒོ་གསུམ་བྱིན་གྱིས་རློབས་ཤིག་ཅེས་པའི་ངོ་ཆེན་དང་། རང་
གིས་ཀྱང་སྙིང་ནས་གསོལ་བ་བཏབ། ཚོགས་ཞིང་བླ་མ་བརྒྱུད་པ་དང་
བཅས་པ་ལས་བདུད་རྩི་སྣ་ལྔའི་རྒྱུན་བབས། དམ་ཆོས་བྱེད་པ་ལ་བར་དུ་
གཅོད་པའི་ཕྱི་ནང་གི་ནད་རིམས་གདོན་བགེགས་སྡིག་སྒྲིབ་ཐམས་ཅད་་་་་་
སྦྱངས། རྒྱ་ཆེ་བ་དང་ཟབ་མོའི་ལམ་གྱི་རྟོགས་པ་ཁྱད་པར་ཅན་རྒྱུད་ལ་སྐྱེས་



བྱུང་སྙམ་དུ་བསམ་དགོས། ཡོན་ཏན་གཞིར་གྱུར་མའི་སྐབས་སུ་ཡང་།
བཤེས་གཉེན་བསྟེན་ཚུལ་ནས་ཞི་ལྷག་གི་བར་གྱི་ལམ་རིམ་སྒོམ་པའི་མི་་་་་
མཐུན་པའི་ཕྱོགས་ཐམས་ཅད་སྦྱངས། མཐུན་ཕྱོགས་ཀྱི་རྟོགས་པ་རྒྱུད་ལ་
སྐྱེས། སྒྲུབ་པ་པོའི་རྒྱུད་སྨིན་པར་བྱས་སོང་སྙམ་པ་དང་། གལ་སྲིད་ཚེ་
འདིར་ལམ་མཆོག་འགྲུབ་པ་ཞིག་མ་བྱུང་ན་ཡང་། སྐྱེ་བ་ཕྱི་མར་ལྷ་དང་བླ་
མའི་ཐུགས་རྗེ་ལ་བརྟེན་ནས་ལམ་བཟང་འགྲུབ་ངེས་ཀྱི་སྨོན་འདུན་རྩེ་་་་་་
གཅིག་པ་བྱ། གཞན་ཡང་རྗེ་བདག་ཉིད་ཆེན་པོར། ཇོ་བོས་དབུ་མཛད་ལམ་
རིམ་བརྒྱུད་པའི་བླ་མའི་ཞལ་གཟིགས་ནས་བསྟན་པ་ལ་བྱ་བ་རྒྱ་ཆེན་པོ་་་་་
གྱིས་ཤིག་ཅེས་བསྐུལ་བར་བརྟེན། རྗེའི་ཐུགས་ལ་ཡང་ལམ་གྱི་ལུས་ཡོངས་
རྫོགས་ཤིག་བགྱིས་ན་བསྟན་པ་ལ་བྱ་བ་བྱས་པ་ཡིན་ནོ་ཞེས་ཐུགས་ལ་་་་་་་
དགོངས་ནས། ལམ་རིམ་ཆེན་མོ་འདི་ཉིད་མཛད་པ་ཡིན། དེའི་ཕྱིར་རང་རེ་
རྣམས་ཀྱིས་ཀྱང་སྙིང་ལ་རུས་པ་བཅུག་ནས་ལམ་རིམ་འདི་ཉིད་ལ་བརྩོན་་་་
འགྲུས་ལྷོད་མེད་དུ་འབད་བཞིན། བཤེས་གཉེན་ལ་མ་གུས་པ་ནས་བདག་
གཉིས་སུ་མཚན་མར་འཛིན་པའི་བར་གྱི་ཕྱིན་ཅི་ལོག་གི་བློ་སྣ་མཐའ་དག་་་་
འགག་པ་དང་། བཤེས་གཉེན་ལ་དད་པ་ནས་ཟུང་འཇུག་གི་བར་གྱི་ལམ་གྱི་
རྟོགས་པ་མཐའ་དག་བདེ་བླག་ཏུ་སྐྱེས་པ་དང་། རྐྱེན་ཕྱི་ནང་གི་བར་ཆད་
མཐའ་དག་ཉེ་བར་ཞི་བར་བྱིན་གྱིས་བརླབ་ཏུ་གསོལ། ཞེས་དོན་ཆེན་པོ་
གསུམ་གྱི་སྒོ་ནས་གསོལ་བ་གདབ་བོ། དེ་ནས་ཚོགས་ཞིང་གི་གཙོ་བོའི་
ཐུགས་ཀ་ནས་འོད་ཟེར་འཕྲོས། གཡས་གཡོན་རྒྱབ་མདུན་མཐའ་སྐོར་ན་
54



བཞུགས་པའི་ཞི་ཁྲོ་རབ་འབྱམས་ལ་ཕོག དེ་རྣམས་རིམ་གྱིས་འོད་དུ་ཞུ་
ནས་བྱམས་འཇམ་དབྱངས་རྡོ་རྗེ་འཆང་རྩ་བའི་བླ་མ་དང་བཅས་པ་ལ་ཐིམ།
རྡོ་རྗེ་འཆང་བྱམས་འཇམ་དབྱངས་དང་བཅས་པ་ཐུབ་དབང་ལ་ཐིམ། དེ་
ཉིད་རྩ་བའི་བླ་མར་ཐིམ་པ་ཐུབ་དབང་གི་རྣམ་པར་གྱུར་ཏེ་རང་གི་སྤྱི་བོར་
སེང་ཁྲི་པད་ཟླའི་སྟེང་དུ་བཞུགས་པ་ལ། ཕུན་ཚོགས་དགེ་ལེགས་མ་དང་།
དངོས་བཤམས་ཡིད་སྤྲུལ་སོགས་ཀྱིས་ཡན་ལག་བདུན་པ་དང༌། སྐུ་བཞིའི་
བདག་ཉིད་བླ་མ་ལྷག་པའི་ལྷ། །ཐུབ་དབང་རྡོ་རྗེ་འཆང་ལ་གསོལ་བ་
འདེབས། །ཞེས་པ་ནས། སྐྱབས་གནས་ཀུན་འདུས་བླ་མ་ལྷག་པའི་ལྷ། །ཐུབ་
དབང་རྡོ་རྗེ་འཆང་ལ་གསོལ་བ་འདེབས། །ཞེས་པའི་བར་གྱིས་གསོལ་
འདེབས་བྱ། དེ་ལྟར་ན་སྦྱོར་བའི་ཆོས་དྲུག་འདི། སངས་རྒྱས་རྣམས་ལ་ལྷག་
པར་བྱས། །དེ་ལ་དགེ་བའི་རྩ་བ་བསྐྲུན། །དགེ་བའི་བཤེས་ཀྱིས་མགོན་
བཅས་པ། །འདི་ཉན་པ་ཡི་སྣོད་ཡིན་ནོ། །ཞེས་རྒྱན་ལས་གསུངས་པའི་
དགོངས་པ་ལྟར། ཀུན་སློང་བཅོས་པ་ནས་འདིའི་བར་སྦྱོར་བའི་སྐབས་ལམ་
དོན་ཡོངས་རྫོགས་ལེགས་པར་གྲུབ་ན། དངོས་གཞིའི་ཉམས་ལེན་དཀའ་
ཚེགས་མེད་པར་བླ་མ་ཞང་གིས་རྟའི་ཡོབ་ལ་ཞབས་བཞག་ནས་ཆིབས་པའི་
བར་ལམ་ཆ་ཚང་རེ་སྒོམ་པར་གསུངས་པ་བཞིན་བདེ་བླག་ཏུ་འགྲུབ་པར་་་་་
འགྱུར་རོ། །གཉིས་པ་དངོས་གཞི་ཇི་ལྟར་བསྐྱང་བའི་ཚུལ་ལ། བསམ་པས་
བསྟེན་ཚུལ་དང༌། སྦྱོར་བས་བསྟེན་ཚུལ་གཉིས། དང་པོ་ལ་ཡང༌། རྩ་བ་
དད་པ་སྦྱང་བ་དང༌། བཀའ་དྲིན་རྗེས་སུ་དྲན་ཏེ་གུས་པར་བྱ་བའོ། །
55



དེ་ཡང་དང་པོ་བཤེས་གཉེན་བསྟེན་ཚུལ་འདི་ལ། ལམ་གྱི་རྩ་བ་ཟེར་དོན།
རྩེ་བ་ཡོད་ན་ཡན་ལག་དང་ལོ་མ་འབྲས་བུ་ཕུན་སུམ་ཚོགས་པ་སྨིན་པ་ལྟར།
ལམ་གྱི་རྨང་གཞིའམ་རྩ་བ་འདི་ནས་ཚུགས་དགོས། འདི་གནད་དུ་སོང་ན་
ལམ་གོང་མ་རྣམས་བདེ་བླག་ཏུ་བགྲོད་པ་ཞིག་ཡོང་བ་ནི། རྗེ་བླ་མས། ཡོན་
ཏན་ཀུན་གྱི་གཞིར་གྱུར། ཞེས་པ་དང་། དེ་ནས་འདི་ཕྱིའི་ལེགས་ཚོགས་ཇི་
སྙེད་པའི། རྟེན་འབྲེལ་ལེགས་པར་འགྲིག་པའི་རྩ་བ་གསུངས་དོན། བླ་མ་
བསྟེན་པའི་ཕན་ཡོན་དང་། མ་བསྟེན་པའི་ཉེས་དམིགས་བསམ་དགོས།
བསམ་ཚུལ་བདག་དང་སེམས་ཅན་ཐམས་ཅད་འཁོར་བར་འཁོར་ནས་སྡུག་
བསྔལ་མྱོང་བ་འདི། རང་ཅག་སེམས་ཅན་ཕལ་ཆེ་བ་ངན་སོང་དུ་ཡུན་རིང་
བསྡད། བརྒྱ་ལམ་ན་བདེ་འགྲོའི་རྟེན་རེ་བླངས་ཀྱང་ཆོས་སྟོན་པའི་བཤེས་
གཉེན་དང་མ་འཕྲད། འཕྲད་ཀྱང་བསྟེན་ཚུལ་ལོག་པའི་དབང་གིས་
ཚེ་དེར་ནད་གདོན་རྐྱེན་ངན་དུ་མས་གཙེས་བཞིན་སླར་ཡང་ངན་སོང་དུ་་་་
ལྷུང་ནས་བཀྲེས་སྐོམ་བཙོ་སྲེག་བྱེ་ཚན་ངལ་དུབ་ལ་སོགས་པའི་སྡུག་བསྔལ་
མི་འདོད་བཞིན་ཡུན་རིང་མྱོང་དགོས་འདུག་སྙམ་དུ་ཉེས་དམིགས་བསམ།
བསྟེན་ཚུལ་ལེགས་ན། དེ་ལས་ལྡོག་སྟེ་ཕན་ཡོན་བདེ་དགེ་ལེགས་ཚོགས་
ཟད་མི་ཤེས་པ་འབྱུང་བར་བསམས་ནས། བསམ་པས་བསྟེན་ཚུལ་གྱི་རྩ་བ་
དད་པ་ཇི་ལྟར་སྦྱང་ན། ག་རེ་རང་ཅག་རྣམས་སྡུག་བསྔལ་མི་འདོད་བདེ་
བ་འདོད་ན་ཆོས་རྣམ་དག་ཅིག་བྱེད་ཤེས་དགོས། ཤེས་པ་ལ་བླ་མ་ལས་ཉན་
དགོས། ཉན་ནས་དེ་དོན་བསམ་དགོས་པ་རྒྱུད་ལ་ཡོན་ཏན་ཆེ་སྐྱེས་ཆུང་



སྐྱེས་ཐམས་ཅད་བླ་མ་སངས་རྒྱས་དངོས་སུ་མཐོང་བའི་དད་པ་ལ་རག་ལས་
སྙམ་དུ། ཐུབ་དབང་གི་ཐུགས་ཀ་ནས་བླ་མ་རྣམས་སྤྲོས་ཏེ་འདི་རྣམས་
སངས་རྒྱས་དངོས་ཡིན་པ་ཡང་། གུར་ལས། གང་ཉིད་རྡོ་རྗེ་སེམས་དཔའ་
ཞེས། །དེ་ཉིད་སློབ་དཔོན་གཟུགས་སུ་འཛིན། །ཞེས་དང་། ལག་ན་རྡོ་རྗེས་
དབང་བསྐུར་བའི་རྒྱུད་ལས། བླ་མ་ལ་སློབ་མས་ཇི་ལྟར་བལྟ་བར་བྱ་ཞེ་ན།
སངས་རྒྱས་བཅོམ་ལྡན་འདས་ལ་ཇི་ལྟ་བ་དེ་བཞིན་དུའོ། །ཞེས་དང༌། ཆོས་
སྨྲ་བ་ལ་མཆོད་པ་བྱ་བ་ནི། སངས་རྒྱས་འདྲ་བར་དེ་ལ་འདུ་ཤེས་བསྐྱེད།།
ཅེས་ལུང་ལས་གསུངས་པ་ལྟར། བདག་ཅག་གི་དགེ་བའི་བཤེས་གཉེན་འདི་
རྣམས་སངས་རྒྱས་དངོས་རང་ཡིན་པའི་རྒྱུ་མཚན། ཡང་དག་པར་རྫོགས་
པའི་སངས་རྒྱས་ཀྱིས་རྒྱུད་སྡེ་རིན་པོ་ཆེ་རྣམས་སུ། རྒྱལ་བ་རྡོ་རྗེ་འཆང་གིས་
སྙིགས་མའི་དུས་འདིར། སེམས་ཅན་གྱི་དོན་མཛད་པར་གསུང་བ་པོ་ཚད་
མའི་སྐྱེས་བུ་མཐར་ཐུག་གི་བཀའ་བསླུ་བ་མེད་པ་ཡིན་ཞིང་དེ་ཡང་བླ་མ་་་་་
ཞེས་པ་ཡོན་ཏན་གྱི་ཚོགས་ཀྱིས་ལྕི་ཞིང་། བློ་སྣ་གོང་དུ་འཁྲིད་མཁན་ཞིག་
ལ་བླ་མ་ཟེར་བས། སྡེ་སྣོད་གསུམ་དང་རྒྱུད་སྡེ་བཞིའི་དོན་ལ་མཁས་པ།
བསླབ་སྡོམ་གཙང་བ། སློབ་མ་ལ་བཤེས་གཉེན་བསྟེན་ཚུལ་ནས་ཟུང་འཇུག་
གི་བར་གྱི་ལམ་གྱི་རིམ་པའི་ངོ་བོ་མ་ནོར། གོ་རིམ་འཁྲུག་པར་འདོམས་པ་
ལ་སྙིང་བརྩེ་ཞིང་སྐྱོ་ངལ་མེད་པར་ཆོས་ཀྱི་ཕྱིར་དུ་དཀའ་སྤྱད་བཟོད་པ་་་་་
སོགས་ཡོན་ཏན་ཕུན་སུམ་ཚོགས་པ་དང་ལྡན་པ་ཞིག་བཙལ་ཏེ། བསྟེན་
ཚུལ་མཉམ་མེད་ཇོ་བོ་ཆེན་པོས་བླ་མ་གསེར་གླིང་པ་ཆོས་ཀྱི་གྲགས་པ་དང༌།
༥
57



འབྲོམ་སྟོན་རྒྱལ་བའི་འབྱུང་གནས་ཀྱིས་ཇོ་བོ་ཆེན་པོ་དང་། བླ་མ་སེ་
བཙུན། ནཱ་རོ་པ་འཇིགས་མེད་གྲགས་པས་གྲུབ་ཆེན་ཏི་ལོ་པ་དང་། རྣལ་
འབྱོར་གྱི་དབང་ཕྱུག་མི་ལས་སྒྲ་བསྒྱུར་གྱི་རྒྱལ་པོ་མར་པ་བསྟེན་ཚུལ་ཇི་་་་་
བཞིན། བདག་གི་དགེ་བའི་བཤེས་གཉེན་འདི་རྣམས་དཀའ་ལས་དེ་འདྲ་
བྱེད་མི་དགོས་པར་ཐ་མལ་པའི་སྐུའི་རྣམ་པར་ཀློག་སློབ་པའི་སློབ་དཔོན། །
རབ་ཏུ་བྱུང་ཞིང་བསྙེན་པར་རྫོགས་པའི་མཁན་སློབ་དང་གསང་སྟོན། རིག་
གནས་ཆེ་ཆུང་བཅུ་ཕྲག་དང༌། དབང་བསྐུར་བ། རྒྱུད་འཆད་པ། ཁྲིད་མན་
ངག་སྟོན་པ། རྟགས་གསལ་སློབ་པ། གྲྭ་ས་གྲྭ་ཚང་གི་འགྲིག་ལམ་བརྩི་ཚུལ།
ཐ་ན་འགྲོ་འཆག་ཉལ་འདུག་གི་སྤྱོད་ལམ་གང་དང་གང་ལ་ཡང་བློ་གྲོས་ཀྱི་
ཚོད་དང་ལྡན་པས་ཕ་བཟང་གིས་བུ་སྐྱོང་བ་འདྲ་བ་ཤ་སྟག་གནང་བས།
རང་ངོས་ནས་བསམ་སྦྱོར་གཉིས་ཀྱི་སྒོ་ནས་སངས་རྒྱས་དངོས་སུ་བལྟ་་་་་་
དགོས། འོ་ན་སངས་རྒྱས་ནི་སྐྱོན་ཀུན་ཟད་ཡོན་ཏན་ཀུན་ལྡན་ཞིག་ཡིན་པ་
ལ། བདག་གི་བླ་མ་ལ་ལ་ཁོང་ཁྲོ་ཆེ། འཛིན་པ་དམ། ཅུང་ཟད་ཙམ་ལ་ཡང་
དགྱེས་མི་དགྱེས་ཀྱི་རྣམ་འགྱུར་སྟོན་པ་སོགས་སྐྱོན་གྱི་རྣམ་པ་ཤ་སྟག་འཆར་
བཞིན་པ་ནི། སངས་རྒྱས་དངོས་སུ་མཐོང་བ་ལ་ལས་ཉོན་གྱི་བག་ཆགས་
མཐུག་པོས་སྒྲིབ་པའི་སྐལ་མེད་ཀྱི་སྣང་ཚུལ་ཡིན་ལ། སྔོན་གྱི་དུས་སུ། དགེ་
སློང་ལེགས་སྐར་དང་། ལྷས་བྱིན། མུ་སྟེགས་བྱེད་སོགས་ཀྱིས་སངས་རྒྱས་ཀྱི་
མཛད་པ་སྐྱོན་གྱི་གོང་བུ་འབའ་ཞིག་ཏུ་མཐོང་སྟེ། ལུས་ལ་གསེར་འགྱུར་གྱི་
རྩི་ཚ་མས་བྱུགས་པ་རྐང་མཐིལ་དུ་ལྕགས་ཚན་གྱི་འཁོར་ལོ་བཏབ་པ་སྨན་་་་



མར་སྲང་མང་དུ་ཟོས་པས་མ་ཞུ་བའི་ནད་ཀྱིས་ཟིན་པ་སོགས་དང་། གཞན་
ཡང་། འཕགས་པ་ཐོགས་མེད་ཀྱིས་རྗེ་བཙུན་བྱམས་མགོན་ཤིང་བལ་གྱིས་
ལྕགས་སྡོང་ཟད་པར་བྱེད་པའི་རྒན་པོ་དང་། ཁྱི་མོ་ཁོག་སྨད་འབུས་གང་བ་
སོགས་སུ་གཟིགས་པ། མི་ཏྲི་བས། ཤ་བཱ་རི་པ་ཕག་གསོད་པ་པོར་གཟིགས་
པ། ནཱ་རོ་པས་ཏི་ལོ་པ་ཕ་མའི་མགོ་བརྡུང་ཞིང་རྒྱུ་ལྟོ་དྲལ་ཏེ་ངུ་སྐད་ཙེ་རེ་
བར་གཟིགས་པ། སློབ་དཔོན་ཙནྡྲ་གོ་མིའི་སྐུ་རྒྱབ་ཏུ་བཞུགས་པའི་ཕྱག་ན་
པདྨོ་ས་སྟོང་དུ་མཐོང་བ། དགེ་ཚུལ་ཚེམ་བུ་བས་རྡོ་རྗེ་རྣལ་འབྱོར་མ་
མཛེ་མོར་མཐོང་བ་སོགས་དོན་ལ་ཡོད་ནས་སྣང་བ་མ་ཡིན་པར། རང་བློ་
ཕྱིན་ཅི་ལོག་ཏུ་སྣང་བ་ཙམ་ཡིན་པ་ཡང་། དཔེར་ན། ཟླ་བའི་དཀྱིལ་འཁོར་
ལྟ་བུའི་དཀར་པོ་ཞིག་ཀྱང་། རླུང་མཁྲིས་ཀྱི་ནད་ཀྱི་དབང་གིས་མིག་ཤེས་
འཁྲུལ་ཏེ་སེར་པོ་དང་སྔོན་པོར་སྣང་བ་དེས་རང་མདོག་དཀར་པོ་མ་ཡིན་་་་
པར་མི་འགྱུར་ལ། ཡང་དག་པར་རྫོགས་པའི་སངས་རྒྱས་ཀྱིས། སྐྱེས་
པའི་རབས་དཔག་ཏུ་མེད་པར་བཟང་ངན་སྣ་ཚོགས་ཀྱི་རྣམ་པར་བསྟན་་་་་
ནས་སྤྱོད་པ་སྣ་ཚོགས་པས་ལས་བཟང་ངན་སྣ་ཚོགས་བསགས་ཏེ་མྱོང་ཚུལ།
ལས་ཅན་གྱི་སྐྱེ་བོའི་རྒྱུད་ཡོངས་སུ་བཏུལ་ཚུལ་སོགས་ལ་ལྟོས་ན། ལྷག་པར་
རང་རེ་རྣམས་གྱིས་བླ་མ་མ་བསྟེན་པ། བསྟེན་ཀྱང་བསྟེན་ཚུལ་ལོག་པས་
ཉེས་དམིགས་ཤ་སྟག་འབྱུང་ཞིང་། སྤྱིར་རང་ལ་ལེགས་པའི་ཆ་ཐམས་ཅད་
སྔོན་སོང་གི་དགེ་བ་ལ་མ་ལྟོས་པར་ཡོད་མི་སྲིད་ཅིང་། དགེ་བ་སྣ་རེ་ཙམ་
ཡང་བླ་མ་མ་བསྟེན་པར་ཡོད་མི་སྲིད་པས། རང་ལ་དགེ་བའི་འབྲས་བུ་
59



ལེགས་པའི་ཆ་ཐམས་ཅད་བླ་མ་ཁོ་ན་ལ་བསྟེན་ནས་འབྱུང་བར་སྣང་བས།
བླ་མ་སངས་རྒྱས་སུ་མཐོང་བའི་ལས་བཟང་པོ་རྒྱུན་དུ་བསགས་ན། ཀློག་
སློབ་པའི་སློབ་དཔོན་ཡང་རང་གིས་ཆོས་རྒྱུན་གྱི་ཏིང་ངེ་འཛིན་ཐོབ་པའི་ཚེ་
མཆོག་གི་སྤྲུལ་སྐུར་མཐོང་། ས་དང་པོ་ཐོབ་ཚེ་ལོངས་སྐུར་མཐོང་བར་
གསུངས་པ་སོགས་ནི། ལས་ངན་སྒྲིབ་གཡོགས་འདི་དང་མ་བྲལ་རིང་། །
སངས་རྒྱས་མ་ལུས་མངོན་སུམ་མདུན་བྱོན་ཡང་། །ད་ལྟའི་སྣང་བ་འདི་ཉིད་
མ་གཏོགས་པ། །མཚན་དཔེས་བརྒྱན་པའི་སྐུ་མཆོག་མཐོང་བ་མེད། །ཞེས་
དང་། བྱང་སེམས་ས་བཅུ་བ་བས་ཀྱང་། དུས་གསུམ་གྱི་མཛད་པ་རྡུལ་ཕྲན་
གཅིག་གི་སྟེང་དུ་སྐད་ཅིག་གཅིག་ལ་སྟོན་ཐུབ་པར་གསུངས་པ་སོགས་ལུང་
རིགས་དཔེ་གསུམ་གྱིས་འགྲུབ་ལ། དེ་ཡང་བླ་མ་བྱམས་པ་རིན་པོ་ཆེས།
བཤེས་གཉེན་བསྟེན་ཚུལ་ལ། ང་རང་ཚོ་ལས་ཁྱིམ་པ་བཟང་། འུ་ཅག་སློབ་
གཉེར་བ་ཚོར་བླ་མ་ལས་ང་རང་མཁས་སྙམ་པ་འཆར་གྱིན་འདུག་གསུངས།
དེས་ན་བདེ་དགེ་ལེགས་ཚོགས་ཐམས་ཅད་ཀྱི་རྩ་བ་རྒྱལ་བ་རྡོ་རྗེ་འཆང་་་་་་
ཐབས་མཁས་ལ་ཐུགས་རྗེ་ཆེ་བ་དེས་བླ་མའི་ཚུལ་བཟུང་ནས་མངོན་སུམ་དུ་
མཐོང་རྒྱུ་ཡོད་པ། བླ་མ་སངས་རྒྱས་ཐམས་ཅད་ཀྱི་འཕྲིན་ལས་ཀྱི་བྱེད་པོ་
ཡིན་པའི་རྟགས་སུ། དཔེར་ན། ཉི་མའི་འོད་དང་འདྲ་བའི་སངས་རྒྱས་ཀྱི་
བྱིན་རླབས་རང་གི་ཤེས་རྒྱུད་སྨྲ་བ་ལྟ་བུར་འཇུག་པ་ལ། རང་དང་སངས་
རྒྱས་ཀྱི་བར་དུ་མེ་ཤེལ་དང་འདྲ་བའི་བླ་མ་ཐ་མལ་པའི་རྣམ་པར་མ་བྱོན་ན་
སངས་རྒྱས་ཀྱི་འཕྲིན་ལས་འཇུག་མི་ནུས་པ་ནི། ས་པཎ་གྱིས། ཉི་མའི་འོད་
60



ཟེར་རབ་ཚ་ཡང་། །མེ་ཤེལ་མེད་པར་མེ་མི་འབྱིན། །དེ་བཞིན་སངས་རྒྱས་
བྱིན་རླབས་ཀྱང་། །བླ་མ་མེད་པར་འཇུག་མི་ནུས། །ཞེས་དང་། དེ་ཡང་སངས་
རྒྱས་མིའི་ལག་པ་ལྟ་བུ། བླ་མ་ལྕགས་ཀྱུ་ལྟ་བུར་སྤྲུལ་ཏེ། སློབ་མའི་ཤེས་རྒྱུད་
དད་པའི་ཨ་ལོང་ལྟ་བུར་བཏང་ནས་སངས་རྒྱས་ཀྱི་སར་འཁྲིད་པའི་ཕྱིར་དུ།
ཆོས་འཆད་པ། གཟུངས་སྤོབས་ཤེས་རབ་བསྐྱེད་པ། ལེགས་ཉེས་ཀྱི་བླང་
དོར་སྟོན་པ་སོགས་སངས་རྒྱས་ཀྱི་མཛད་པ་དང་ཆ་མཚུངས་པར་གནང་བ་་་་
དེའི་ཚེ། སློབ་མས་གསོལ་བ་འདེབས་ཐུབ་ན། ཐ་ན་སྐུ་གཟུགས་དང་ས་རྡོ་
རི་བྲག་ཚུན་ཆད་ལ་ཡང་རྒྱལ་བའི་འཕྲིན་ལས་དུས་ལས་ཡོལ་བ་མེད་པར་་་་
ཞུགས་ཏེ། དེ་དག་གིས་ཀྱང་རྣམ་པ་དུ་མས་བྱིན་རླབས་མྱུར་དུ་འཇུག་པར་
འགྱུར་བ་ཡང་། ཐ་མལ་སྐྱོན་རྟོག་དག་པ་ན། །ཕྱོགས་བཅུའི་སངས་རྒྱས་
བྱིན་རླབས་དེ། །ཚད་ལྡན་བླ་མའི་རྟེན་འབྲེལ་གྱིས། །སློབ་མའི་རྒྱུད་ལ་
ཕེབས་པ་ཡིན། །ཞེས་གསུངས་སོ། །སྐབས་འདིར་བྱང་ཆུབ་ལམ་རིམ་ཆེན་
མོ་ལས་སྤྲོས་བཤད་གནང་དོན་ལྟར་ས་བཅད་ཀྱི་དབང་དུ་བྱས་ན། བསྟེན་
བྱ་དགེ་བའི་བཤེས་གཉེན་གྱི་མཚན་ཉིད། སྟེན་བྱེད་སློབ་མའི་མཚན་ཉིད།
དེས་ཇི་ལྟར་བསྟེན་པའི་ཚུལ། བསྟེན་པའི་ཕན་ཡོན། མ་བསྟེན་པའི་ཉེས་
དམིགས། དེ་དག་གི་དོན་བསྡུ་བ་དང་དྲུག་གི་སྒོ་ནས་གསུངས། བདེ་ལམ་
ལྟར་ན། བཤེས་གཉེན་མ་བསྟེན་པའི་ཉེས་དམིགས། ཚུལ་བཞིན་དུ་མ་
བསྟེན་པ། བསྟེན་ཚུལ་ལོག་པའི་ཉེས་དམིགས་རྣམས་ཁོངས་སུ་བསྡུས་ཏེ་
གསུངས། དེ་ཡང་བཤེས་གཉེན་མ་བསྟེན་ན་ཆོས་ཐོས་པར་དཀའ། དེ་མ་



ཐོས་པས་དལ་འབྱོར་དོན་ཆེ་ཚུལ་དང་། རྙེད་དཀའ་ཚུལ་མི་ཤེས། དེ་མ་
ཤེས་པས་འཆི་བ་མི་རྟག་པ་དང་། ལས་དགེ་སྡིག་གིས་འབྲས་བུ་བདེ་སྡུག་
འབྱུང་ཚུལ། དེའི་སྤང་བླང་གི་རིམ་པ་སོགས་ཟུང་འཇུག་གི་བར་གྱི་ལམ་གྱི་
རིམ་པའི་རྟོགས་པ་ཐམས་ཅད་མི་སྐྱེ་ཞིང་། སངས་རྒྱས་ཀྱི་གོ་འཕང་ལ་རིང་
བ། རྒྱལ་བ་རྣམས་ཐུགས་མི་དགྱེས་པ། བསྟེན་ཚུལ་ལོག་ན་རང་གི་སྒོ་
གསུམ་གྱི་སྤྱོད་པ་བདུད་དང་སྡིག་གྲོགས་ཀྱི་དབང་དུ་འགྲོ་བ། ཉོན་མོངས་
ཉེས་སྤྱོད་ཐམས་ཅད་འཕེལ་བ། ཡོན་ཏན་སྔར་ཡོད་འགྲིབ་ཅིང་གསར་དུ་
མི་སྐྱེ་བ། སྐྱེ་བ་ཐམས་ཅད་དུ་བླ་མ་དང་མཇལ་དཀའ་བ། སྐྱེ་གནས་དམན་
པར་སྐྱེས་ནས་སྡུག་བསྔལ་དཔག་མེད་མྱོང་བ། འཕྲལ་ཕུགས་ཀྱི་དོན་གང་
སྒྲུབ་ཀྱང་འགྲུབ་དཀའ་བ་སོགས་ཀྱི་ཉེས་དམིགས་ཤིན་ཏུ་མང་བར་མ་ཟད།
བླ་མ་ནི་དུས་གསུམ་སངས་རྒྱས་ཐམས་ཅད་ཀྱིས་གདུལ་བྱའི་དོན་དུ་སྐུའི་་་་
བཀོད་པ་སྣ་ཚོགས་སུ་བསྟན་པ་ཡིན་པས། བླ་མ་ལ་བརྙས་སྨོད་ཤོར་ན།
རྒྱལ་བ་ཀུན་ལ་བརྙས་པ་ཡིན་ཏེ། བླ་མ་ལྔ་བཅུ་བ་ལས། སློབ་དཔོན་གྱི་ནི་
ཡོན་ཏན་བཟུང་། །སྐྱོན་ནི་ནམ་ཡང་གཟུང་མི་བྱ། །ཡོན་ཏན་བཟུང་ན་
དངོས་གྲུབ་ཐོབ། །སྐྱོན་རྣམས་བཟུང་ན་དངོས་མི་འགྲུབ། །ཞེས་དང་། དེ་
འོདྲའི་མགོན་ལ་བསམ་བྱས་ནས། །སློབ་མར་གྱུར་ནས་བརྙས་ན་ནི། །
སངས་རྒྱས་ཐམས་ཅད་བརྙས་པས་ན། །དེས་ནི་རྟག་ཏུ་སྡུག་བསྔལ་
འཐོབ། །ཅེས་དང་། མདོ་ལས། ཚིགས་བཅད་གཅིག་ཙམ་ཉན་པ་ལ། །གང་
གིས་བླ་མར་མི་འཛིན་པ། །ཁྱི་ཡི་སྐྱེ་གནས་བརྒྱར་སྐྱེས་ནས། །སྨེ་ཤ་ཅན་དུ་
62



སྐྱེ་བར་འགྱུར། །ཅེས་དང་། གསང་འདུས་རྩ་རྒྱུད་ལས་ཀྱང་། སེམས་ཅན་
མཚམས་མེད་བྱེད་པ་དག །རྡོ་རྗེ་ཐེག་པ་རྒྱ་མཚོ་ཆེ། །ཐེག་པ་མཆོག་ནི་
འདི་ལ་འགྲུབ། །སྙིང་ནས་སློབ་དཔོན་སྨོད་པ་ནི། །བསྒྲུབས་ཀྱང་འགྲུབ་
པར་ཡོང་མི་འགྱུར། །ཅེས་གསུངས་པ་ལྟར། མཚམས་མེད་ཀྱི་ལས་དང་ཕམ་
པ་བཞི་ཆར་བྱུང་བ་དག་ཀྱང་། རྡོ་རྗེ་ཐེག་པའི་ལམ་བཟང་པོ་བསྒྲུབས་ན་
འགྲུབ་པར་འགྱུར་ན་ཡང་། སྙིང་ནས་སློབ་དཔོན་སྨོད་པའི་གང་ཟག་དེས་
ཆོས་ཟབ་ཟབ་ཅི་འདྲ་བསྒྲུབས་ཀྱང་སྔགས་ཀྱི་དངོས་གྲུབ་མི་འགྲུབ་པར་མ་
ཟད། དམྱལ་བའི་རྒྱུ་སྒྲུབ་པ་དང་འདྲ་སྟེ། དཔེར་ན། གསོད་ངེས་ཀྱི་ཕག་ལ་
ཆང་གི་སྦང་མ་སོགས་ལྟོ་ཆས་བྱིན་ཏེ་གསོས་ཀྱང་། ཕག་གི་ངོས་ནས་གསོན་
རྐྱེན་ཡིན་ཡང་། ཤ་རྒྱས་པའི་དབང་གིས་གཞན་གྱིས་གསོད་པའི་རྐྱེན་དུ་
འགྱུར་བ་བཞིན་ནོ། །དེར་མ་ཟད། བླ་མའི་བཀའ་བཅག་པ་ཙམ་དང་མ་
གུས་པ་བྱས་པ་ཙམ་གྱི་ཉེས་དམིགས་ཀྱང་། གྲུབ་ཆེན་ནག་པོ་སྤྱོད་པས། བླ་
མ་ཛ་ལནྡྷ་ར་པའི་བཀའ་བཅག་པས་ཚེ་དེ་ལ་སངས་རྒྱས་མ་ཐོབ་པ་དང་།
མཁས་གྲུབ་སངས་རྒྱས་ཡེ་ཤེས་ཞབས་ཀྱིས། གྲུབ་ཆེན་ཕག་ཚང་པ་ཕེབས་
པ་མ་གཟིགས་པའི་ཚུལ་གྱིས་ལྡང་ཕྱག་མ་མཛད་པ་ན། དེ་མ་ཐག་སྤྱན་ས་
ལ་ལྷུང་སྟེ་སླར་བཤགས་པ་ཕུལ་བས་སྤྱན་དང་ལྡན་པར་གྱུར་པ་དང་། རས་
ཆུང་རྡོ་རྗེ་གྲགས་པས། བླ་མ་བྱིན་རླབས་ཆེ་བ་མ་གཏོགས་མཁས་ཁྱད་ང་
རང་ཆེ་སྙམ་པའི་ང་རྒྱལ་གྱིས་བཀའ་ལན་གསུམ་དུ་བཅག་པའི་ཉེས་པ་མ་་་
བྱས་ན་སྐུ་ལུས་མ་སྤངས་པར་དག་པ་མཁའ་སྤྱོད་དུ་ཕེབས་རྒྱུ་ཡིན་ལ། ཉེས་
་



པ་དེས་སྐྱེ་བ་གསུམ་བརྒྱུད་ནས་འཚང་རྒྱ་བར་གསུངས་པ་སོགས་ལོ་རྒྱུས་་་་་
ཀྱང་ཤིན་ཏུ་མང་། རང་ལ་དབང་བསྐུར་བ། རྒྱུད་བཤད་པ། མན་ངག་
གནང་བའི་བཀའ་དྲིན་གསུམ་ལྡན་གྱི་རྩ་བའི་བླ་མ་ནས། ཆོས་ཚིགས་བཞི་
བ་ཞིག་ཉན་པའི་བཤེས་གཉེན་དག་ཚུལ་བཞིན་དུ་བསྟེན་ན། ལུས་ཀྱི་སྒྲིབ་
པ་ཐམས་ཅད་འདག་ཅིང་ངན་འགྲོར་མི་ལྟུང་བ་དང་། སངས་རྒྱས་ཀྱི་གོ་
འཕང་ལ་ཉེ་བར་འགྱུར་ཞིང་དགེ་བའི་བཤེས་གཉེན་གྱིས་མི་ཕོངས་པ་ནི།
འཇམ་དཔལ་ཞལ་ལུང་ལས། འདི་ཡི་དོན་ལྡན་འགའ་ཞིག་ལ། །ང་ནི་
དེ་ཡི་ལུས་གནས་ཏེ། །སྒྲུབ་པོ་གཞན་ལས་མཆོད་པ་ལེན། །དེ་ཡིས་དེ་མཉེས་
རང་གི་རྒྱུད། །ལུས་ཀྱི་སྒྲིབ་པ་དག་བྱེད་དུའོ། །ཞེས་དང་། སྡོང་བོ་བཀོད་པ་
ལས། དགེ་བའི་བཤེས་གཉེན་གྱིས་ཡང་དག་པར་ཟིན་པའི་བྱང་ཆུབ་
སེམས་དཔའ་ནི་ངན་འགྲོར་མི་ལྟུང་ངོ༌། །ཞེས་སོགས་གསུངས། རིམ་
ལྔ་ལས་ཀྱང་། མཆོད་པ་ཐམས་ཅད་ཡོངས་སྤངས་ནས། །བླ་མ་མཆོད་པ་
ཡང་དག་བརྩམས། །དེ་མཉེས་པས་ནི་ཀུན་མ ཁྱེན་གྱི། །ཡེ་ཤེས་
མཆོག་ནི་ཐོབ་པར་འགྱུར། །ཅེས་དང་། དེ་ཡི་ཆོས་འབྲེལ་མ་བརྟག་
མང་མིན། །བརྟགས་ནས་བཟུང་ནས་བླ་མར་གུས་བྱ། །མ་འོངས་བླ་
མས་མི་ཕོངས་ཆོས་ཉིད། །ལས་རྣམས་ཆུད་མི་ཟ་བ་ཡིན་ཕྱིར། །ཅེས་
གསུངས་པ་ལྟར་རང་རེ་རྣམས་སྒོ་གསུམ་བག་མེད་པའི་སྤྱོད་པ་ལ་ཞུགས་་་་
པའི་དབང་གིས་སངས་རྒྱས་རྣམས་ནས་ཐུགས་དགྱེས་པའི་སྒོ་ནས་མཆོད་
པ་བདག་གིར་མ་མཛད་ན་ཡང་། བླ་མའི་ཐུགས་མཉེས་པའི་ཐབས་བྱས་ན།
64



སངས་རྒྱས་རྣམས་མི་དགྱེས་རང་དབང་མེད་པར་མཆོད་པ་བདག་གིར་་་་་
མཛད་ངེས་པའི་ཕན་ཡོན་ཡོད་པ་སོགས་རྒྱལ་བ་རྡོ་རྗེ་འཆང་གིས་ལན་་་་་་
གཅིག་མ་ཡིན་པར་ཡང་ཡང་གསུངས་པ་རྫུན་དུ་ག་ལ་འགྱུར་ཏེ། མདོ་ལས།
ཉི་ཟླ་སྐར་བཅས་ས་ལ་ལྷུང་བར་འགྱུར་སྲིད་ཀྱང་། །དྲང་སྲོང་ཆེན་པོས་
རྫུན་གསུངས་འགྱུར་བ་སྲིད་མ་ཡིན། །ཞེས་སོགས་ལུང་ཚད་མ་དག་ལ་ཡིད་
ཚེས་ཀྱིས་ངེས་པ་རྙེད་པར་བྱས་ཏེ་བཤེས་གཉེན་ཚུལ་ལྡན་དུ་བསྟེན་དགོས་
པར་གོ་བ་ན། དགེ་བའི་བཤེས་གཉེན་གྱི་མཚན་ཉིད་ཇི་ལྟར་ཚང་དགོས་པ་
ནི། མདོ་སྡེ་རྒྱན་ལས། བཤེས་གཉེན་དུལ་བ་ཞི་བ་ཉེར་ཞི་བ། །ཡོན་ཏན་
ལྷག་པ་བརྩོན་བཅས་ལུང་གིས་ཕྱུག །དེ་ཉིད་རབ་ཏུ་རྟོགས་ལ་སྨྲ་མཁས་
ལྡན། །བརྩེ་བའི་བདག་ཉིད་སྐྱོ་བ་སྤངས་ལ་བསྟེན། །ཞེས་གསུངས་པ་ལྟར།
བླ་མ་ཞེས་པ་ཡང་མངོན་ཤེས་ཡོད་ཁུལ་གྱི་གཏམ་མང་དུ་སྨྲ་ཞིང་། ས་འོག་
གི་སྲིན་བུའི་གྲངས་མཁྱེན་པ། བྱ་རྒོད་ཀྱིས་ཉིན་ལམ་མང་པོའི་གཟན་
མཐོང་བ་ལྟར། ཡུལ་ཐག་རིང་བོ་མཐོང་བ་སོགས་ལམ་རིམ་འདི་ཉིད་
ཉམས་སུ་ལེན་པའི་གྲོལ་བ་དོན་གཉེར་བ་རྣམས་ལ་མི་མཁོ། རང་རྒྱུད་མ་
དུལ་བར་གཞན་རྒྱུད་མི་འཐུལ་བས་ན། ལྷག་པ་ཚུལ་ཁྲིམས་ཀྱི་བསླབ་པས་
ཐུགས་རྒྱུད་དུལ་བ། ཏིང་ངེ་འཛིན་གྱི་བསླབ་པས་རྒྱུད་ཞི་བ། ཤེས་རབ་ཀྱི་
བསླབ་པས་རྒྱུད་ཉེ་བར་ཞི་བ་སྟེ་བསླབ་པ་གསུམ་གྱི་ཡོན་ཏན་དང་ལྡན་པ།
དེ་ཡང་ཚོམས་ལས། དམན་པ་བསྟེན་པས་མི་དག་ཉམས་འགྱུར་ཞིང་།།
ཐད་ཀར་བབས་པ་བསྟེན་པས་སོ་ན་གནས། །གཙོ་བོ་བསྟེན་པས་དམ་པ་
65



འཐོབ་འགྱུར་བ། །དེ་ཕྱིར་བདག་བས་གཙོར་གྱུར་བསྟེན་པར་བྱ། །ཚུལ་
ཁྲིམས་ཉེ་བར་ཞི་བ་དང་། །ཤེས་རབ་ཆོས་མཆོག་ལྡན་པ་ཡི། །གཙོ་བོ་གང་
ཡིན་དེ་བསྟེན་ན། །གཙོ་བོ་བས་ཀྱང་ཆེས་གཙོར་འགྱུར། །ཞེས་གསུངས་པ་
ལྟར། འདིའི་སྐབས་ཀྱི་གཙོ་བོ་ནི། སློབ་མ་ལས་ཡོན་ཏན་དམན་པའམ་
ཉམས་པ་ཙམ་གྱིས་མི་ཆོག་པར། རང་གི་སྤྱོད་པ། བཟའ་བཏུང་། གཏམ་
ལེགས་ཉེས་སོགས་བྱ་བ་གང་གི་ཐད་ལའང༌། མི་ལེགས་པ་ཀུན་ཐབས་སྣ་
ཚོགས་ཀྱིས་ལྡོག་ཅིང་། ལེགས་པ་ཆོས་ཚུལ་གྱི་ངོ་བོ་གོང་འཕེལ་དུ་གཏོང་
བའི་ཡོན་ཏན་ཆེས་མཆོག་གམ་ལྷག་པ་དང་ལྡན་པ། དེ་ཙམ་གྱིས་མི་ཆོག་
པར་སློབ་མའི་དོན་དུ་ཆོས་སྟོན་པ་ལ་སྤྲོ་བའི་གུས་སྦྱོར་རྟག་སྦྱོར་གྱི་བརྩོན་
པ་བརྟན་པ། མདོ་སྔགས་ཀྱིས་བསྡུས་པའི་རྒྱལ་བའི་གསུང་རབ་མང་དུ་
ཐོས་པའི་ལུང་གིས་ཕྱུག་པ། ས་ལམ་གྱི་ཉམས་རྟོགས་ཐམས་ཅད་དང་།
ཁྱད་པར་དུ་སྟོང་བ་ཉིད་ཀྱི་དོན་རྟོགས་པ། གསུང་རབ་ཀྱི་དོན་གདུལ་བྱའི་བློ་
དང་འཚམས་པར་སྐྱེལ་བ་ལ་སྨྲ་ཤིན་ཏུ་མཁས་པ། སྤྱིར་སེམས་ཅན་ཐམས་
ཅད་དང་། ཁྱད་པར་སློབ་མ་ལ་རྗེས་སུ་བརྩེ་བ། སྐལ་ལྡན་གྱི་གདུལ་བྱ་དག་
ལ་ཆོས་བཤད་པའི་ཚེ་སྐྱོ་ངལ་མེད་པ་སྟེ། རང་གིས་ཐོབ་པའི་ཡོན་ཏན་དང་
གཞན་རྗེས་སུ་འཛིན་པའི་ཡོན་ཏན་ཏེ་བཅུ་དང་ལྡན་ན་རབ། མིན་ཡང་
བསླབ་པ་གསུམ། དེ་ཁོ་ན་ཉིད་ཀྱི་དོན་ལུང་རིགས་ཀྱིས་འཆད་ཤེས་པ།
སྙིང་བརྩེ་བ་སྟེ་ལྔ་ཚང་དགོས། དེ་ཡང་དུས་དབང་གིས་དཀའ་ན། ཚེ་འདི་
ཕྱི་གཉིས་ལས་ཕྱི་མ་གཙོ། ཆོས་འཇིག་རྟེན་གཉིས་ལས་ཆོས་གཙོ་བོ་བྱེད་



，
1
，
，
མཁན་ཞིག་བསྟེན་པ་གལ་ཆེའོ། །སྟེན་བྱེད་སློབ་མའི་མཚན་ཉིད་ཇི་ལྟར་
ཡིན་ཞེ་ན། བཞི་བརྒྱ་བ་ལས། གཟུར་གནས་བློ་ལྡན་དོན་གཉེར་བ། །ཉན་
པོ་སྣོད་ཅེས་བྱ་བར་བཤད། །ཅེས་གསུངས་པ་ལྟར། སློབ་མ་དེ་ཉིད་བློ་
ཕྱོགས་སུ་མ་ལྷུང་བར་བླ་མས་ཁྲིད་སར་འགྲོ་བའི་གཟུ་བོར་གནས་པ་གལ་
ཆེ། དཔེར་ན་ཟོང་བཟང་པོ་འཛིན་པའི་ཚོང་བ་ཞིག་གིས་ཚོང་འདུས་ཀྱི་ཚྭ་
སྒོག་སོགས་རྒྱུ་ངན་ངོན་འཕྲད་ཚད་ཉོས། གལ་ཆེ་བའི་ནོར་དང་འཕྲད་པ་
ན་ཟོང་མེད་ལག་སྟོང་དུ་འགྲོ་བ་བཞིན། བླ་མ་ཐུག་ཚད་ལ་ཁྱི་དང་གློ་བ་
འཕྲད་པ་ལྟར་ཆོས་འབྲེལ་འཇོག་པ་དེ་འདྲ་བྱས་ན། ཡོན་ཏན་ཡོད་མེད་
ཀུན་གྱིས་བླ་མའི་བརྫུ་ཞུགས་ནས་ལོག་ལམ་དུ་ཁྲིད་མཁན་ཡང་ཡོད་པས་་་་་
ལེགས་ཉེས་འབྱེད་པའི་བློ་གྲོས་དང་ལྡན་པ་དགོས་ཤིང་ལམ་གྱི་རིམ་པ་འདི་
ཉིད་དོན་དུ་གཉེར་བའི་བརྩོན་འགྲུས་དང་ལྡན་པ། ཉན་པ་པོས་ཆོས་དང་
ཆོས་སྨྲ་བ་ལ་གུས་པ་དང་བཅས་ཡིད་ལེགས་པར་གཏོད་པའི་སྣོད་བཟང་པོ་
ཚང་ན་དགའ་བ་བསྒོམ་ལ། དེ་དག་མ་ཚང་ན་མྱུར་དུ་ཚང་བའི་རྒྱུ་ལ་
འབད་ཅིང་སྨོན་ལམ་འདེབས་པར་གསུངས་སོ། །དེ་ལྟ་བུའི་སློབ་མ་དེས།
བསམ་པ་དང་སྦྱོར་བས་བསྟེན་ཚུལ་འདི་ལ། བདེ་ལམ་གྱི་གཞུང་དུ་མི་
གསལ་ཡང་། ལམ་རིམ་ཆེན་མོ་ནས་དང་པོ་སྡོང་བོ་བཀོད་པའི་མདོ་དྲངས་
ཏེ་སེམས་དགུས་བསྟེན་པར་གསུངས་པ་ནི། བུ་མཛངས་པས་བྱ་བ་ཅི་བྱེད་
པའི་ངོར་ལྟོས་ནས་བྱེད་པ་ལས། རང་དབང་དུ་མི་འཇུག་པ་ལྟར་རང་
འདོད་ཀྱི་དབང་དུ་མི་གཏོང་བར་བླ་མའི་ཐུགས་དང་བསྟུན་ནས་བྱེད་པ་བུ་



མཛངས་པ་ལྟ་བུའི་སེམས། སེམས་དེ་ཉིད་བདུད་དང་སྡིག་གྲོགས་སོགས་
ཀྱིས་མི་ཕྱེད་པའམ་བསྒྱུར་དུ་མེད་པ་རྡོ་རྗེ་ལྟ་བུའི་སེམས། བླ་མའི་བྱ་བའི་
ཁུར་ཐམས་ཅད་འཁུར་བ་ལ་སྐྱོ་ངལ་མེད་པ་ས་ལྟ་བུའི་སེམས་འདི་ལ་ནང་
གསེས་ཀྱི་དྲུག་ཕྱེས་ན། བླ་མའི་བྱ་བ་ཅི་བྱེད་ལ་སྡུག་བསྔལ་གང་བྱུང་ཐམས་
ཅད་ཀྱིས་མི་བསྒུལ་བ་ཁོར་ཡུག་གི་རི་ལྟ་བུ། ངན་ལས་ཐམས་ཅད་བྱེད་
དགོས་ཀྱང་ཡིད་མི་འཕྲིགས་པ་བྲན་ལྟ་བུ། ཆོས་འཇིག་རྟེན་གྱི་ཡོན་ཏན་
ཅི་འདྲ་ཆེ་ཡང་ང་རྒྱལ་དོར་ནས་བླ་མ་ལས་རང་དམའ་བར་འཛིན་པ་ཕྱག་
བདར་བ་ལྟ་བུ། བླ་མའི་བྱ་བ་ལྕི་མོ་དགའ་བཞིན་སྤྲོ་བཞིན་དུ་འཁུར་བའི་
ཐེག་པ་ལྟ་བུ། བླ་མས་བཀའ་བཀྱོན་ཕྱག་འབེབས་ཅི་འདྲ་གནང་ཡང་དེ་ལ་
མི་ཁྲོ་བར་སླར་དྲུང་དུ་འཁོད་ནས་སྒྲུབ་པ་ཁྱི་ལྟ་བུ། བླ་མའི་བཀའ་ལྟར་
འགྲོ་འོང་བྱེད་པ་ལ་མི་སྐྱོ་བ་གྲུ་ལྟ་བུའི་སེམས་ཏེ་འདི་ནི་བསྟེན་པའི་བསམ་
པ་ཐམས་ཅད་ཀྱི་གནད་ཀུན་ཡོངས་སུ་རྫོགས་པའི་གདམས་པ་ཡིན་ནོ། །དེ་
ཡང་བདེ་ལེགས་ཐམས་ཅད་ཀྱི་རྩ་བ་དད་པ་སྦྱང་བ་ནི། ། སྔོན་དུ་བཀོད་
ཟིན་པ་འདི་དག་ཀྱང་བླ་མ་ལ་དད་པ་བསྐྱེད་པའི་ཐབས་ཡིན་མོད། ད་དུང་
ལག་ལེན་དངོས་གཞི་ལྟ་བུར། ཆོས་འབྲེལ་དངོས་ཐོབ་ཀྱི་བླ་མ་ཐམས་ཅད་
མདུན་ཐད་དུ་བཀོད་དེ། རེ་རེ་བཞིན་འདི་ཡང་དག་པར་རྫོགས་པའི་
སངས་རྒྱས་ཀྱིས་ང་འཁོར་བ་ལས་འདྲེན་པའི་སླད་དུ་ཀློག་སློབ་པའི་སློབ་་་་
དཔོན་དུ་སྤྲུལ་བ་ཡིན་འདུག དེ་ཡང་མིག་བཙུམ་ནས་སངས་རྒྱས་ཡིན།
རྡོ་རྗེ་འཆང་ཡིན་ཞེས་སྨྲས་པ་ཙམ་གྱིས་མི་ཆོག་པར་དཔྱད་སྒོམ་བྱེད་པ་་་་་་



-
--
-
འདི་ཡང་རྗེ་བླ་མའི་རིང་ལུགས་ཀྱི་ཁྱད་ཆོས་བླ་ན་མེད་པ་ཡིན་ཞིང་། དེ་
ཉིད་ལུང་གང་ལས་གསུངས་ན། རྒྱུད་ལས། ཕྱི་མའི་དུས་སུ་ང་ཉིད་ནི། །རྡོ་
རྗེ་སློབ་དཔོན་གཟུགས་སུ་གནས། །ང་ཡིན་སྙམ་དུ་དྲན་གྱིས་ལ། །དེའི་ཚེ་དེ་
ལ་གུས་པ་བསྐྱེད། །ཞེས་དང་། བླ་མ་དང་ནི་རྡོ་རྗེ་འཛིན། །ཐ་དད་པར་ནི་
མི་བརྟག་གོ །ཞེས་དང་། འདི་ནི་རང་བྱུང་བཅོམ་ལྡན་འདས། །ལྷག་པའི་
ལྷ་ནི་གཅིག་པུ་ཉིད། །མན་ངག་རབ་ཏུ་སྟེར་བའི་ཕྱིར། །རྡོ་རྗེ་སློབ་དཔོན་
དེ་བས་ལྷག །ཞེས་སོགས་ལུང་རྣམ་དག་མང་པོས་སྒྲུབ་བྱེད་དང་། དེའི་
རྗེས་རིགས་པའི་སྒོ་ནས་སྒྲུབ་ཚུལ། སྟོན་པ་སངས་རྒྱས་བཅོམ་ལྡན་འདས་
ཀྱིས་སྔོན་ཐུགས་བསྐྱེད་ཚུལ་ནས་མཛད་པ་ཅི་མཛད་སེམས་ཅན་གྱི་དོན་དུ་
མཛད་ན། དེ་དུས་བདག་སེམས་ཅན་གྱི་གྲས་སུ་ཡོད་མོད། ལས་སྒྲིབ་
ཤས་ཆེ་བས་མཇལ་མ་ཐུབ་པར་ད་བར་དུ་འཁོར་བར་འཁྱམས་ནས་ལུས།
བཅོམ་ལྡན་འདས་ཀྱིས་ད་དུང་བརྩེ་བའི་ལྕགས་ཀྱུས་མ་བཏང་བར་སྤྲུལ་་་་
བའི་བླ་མ་དག་གི་རྣམ་པར་བསྟན། རང་ལ་དད་པའི་ཨ་ལོང་ཡོད་ཕྱིན་བླ་
མ་ཐམས་ཅད་ཐུགས་རྒྱུད་གཅིག་པས་འདྲེན་པའི་ལྕགས་ཀྱུ་ཡོད་བསམས་
ན་དད་པ་སྐྱེ་སླ་ཞིང་། སྔོན་འཕགས་པ་སྤྱན་རས་གཟིགས་ཀྱི་ཐུགས་ཀ་ནས་
སྤྲེའུ་བྱང་ཆུབ་སེམས་དཔའ་སྤྲུལ་ཏེ་མིའི་འགྲོ་བ་སྤེལ། དེ་དག་གིས་ཆོས་
སྒྲུབ་པའི་མཐུན་རྐྱེན་དུ་འབྲུ་རིགས་དང་རིན་ཆེན་ལ་སོགས་པའི་ལོངས་་་་
སྤྱོད་སྤེལ། ཀུན་ཏུ་བཟང་པོའི་སྤྲུལ་བ་ཆོས་རྒྱལ་ཆེན་པོ་ཐོ་ཐོ་རི་གཉན་
བཙན་གྱི་དུས་སུ་གསུང་རྟེན་གཉན་པོ་གསང་བ་ནམ་མཁའ་ལས་ཕོ་བྲང་གི་
69



སྟེང་དུ་བབས་ཤིང་ཡིག་དྲུག་དང་རིགས་ལྔའི་ས་བོན་རང་བྱོན་དུ་ཕེབས་པ།
ཆོས་རྒྱལ་སྲོང་བཙན་སྒམ་པོར་སྤྲུལ་ཏེ་བོད་མི་རྣམས་ལ། ན་མོ་བུདྡྷ་ཡ་
ཞེས་པ་ཡང་སློབ་དཀའ་བ་བྱུང་ཞིང་དགེ་བཅུའི་ཁྲིམས་སྲོལ་བཙུགས། ཇོ་
ཤཱཀ་རྣམ་གཉིས་སྤྱན་དྲངས་ཏེ་འཕྲུལ་སྣང་གི་གཙུག་ལག་ཁང་བཞེངས་ཏེ་
སངས་རྒྱས་ཀྱི་བསྟན་པའི་སྲོལ་བཏོད། བོད་ཁམས་ཀུན་གྱིས་མཆོག་གསུམ་
གཙུག་ཏུ་མཆོད་པར་གྱུར་ཏོ། །དེའི་རྗེས་སུ་མཁན་སློབ་ཆོས་གསུམ་བྱོན་ཏེ་
བོད་ཡུལ་དུ་དམ་པའི་ཆོས་དར་བ་ལ་གནོད་པའི་འདྲེ་སྲིན་མི་མ་ཡིན་ཚར་
བཅད་དེ་བསམ་ཡས་སུ་གཙུག་ལག་ཁང་བཞེངས་ནས་དམ་པའི་ཆོས་མང་
པོ་བོད་སྐད་དུ་བསྒྱུར། སླར་ཡང་གླང་དར་གྱིས་སྔོན་ལོག་སྨོན་བགྱིས་པའི་
མཐུ་ལས་བསྟན་པ་ཉམས་པར་ཕྱོགས་པ་ན། ལྷ་བཙུན་ཁུ་དབོན་དང་།
འབྲོམ་རྒྱལ་བའི་འབྱུང་གནས། ལོ་ཙཱ་བ་རྣམ་གཉིས་སོགས་ཀྱི་རྣམ་པར་
བསྟན། ཇོ་བོ་ཆེན་པོ་སྤྱན་དྲངས་ཏེ་བཀའ་གདམས་པའི་རྣམ་ཐར་གཙང་
མ་བཙུགས། དེའི་རྗེས་སུ་སྔོན་བདག་ཅག་གི་སྟོན་པ་ལ་ཤེལ་དཀར་གྱི་ཕྲེང་
བ་བརྒྱ་རྩ་ཕུལ་ཏེ། མདོ་སྔགས་ཀྱི་བསྟན་པ་ཡོངས་རྫོགས་སྤེལ་བར་ཐུགས་
བསྐྱེད་པའི་སྨོན་ལམ་གྱི་མཐུ་གྲུབ་པ་རིགས་གསུམ་སྒྱུ་འཕྲུལ་འཇམ་མགོན་
ཆོས་ཀྱི་རྒྱལ་པོ་ཙོང་ཁ་པས། མཉམ་མེད་དཱི་པཾ་ཀ་རའི་བཞེད་སྲོལ་རྒྱས་
འབྲིང་བསྡུས་པའི་ལམ་གྱི་རིམ་པ་བློ་དམན་འབྲིང་རབ་གསུམ་གྱི་དབྱེ་བས་
ཉམས་སུ་བླངས་བདེ་བར་བྱས་ཏེ་བསྟན་པ་དྲི་མ་མེད་པ་རྒྱས་པར་མཛད་
པ་ནས་བཟུང་། རྒྱ་བོད་གཉིས་སུ་སྤྱན་རས་གཟིགས་ཀྱི་སྤྲུལ་བའི་སྐྱེས་བུ་
70



：:
r
，
ཟམ་མ་ཆད་པར་ཚུལ་ཁྲིམས་གཙང་ཞིང་། སྦས་པའི་རྟུལ་ཞུགས་མཛད་པ་
དགུ་ཁྲི་ཉིས་སྟོང་དང་། རྟགས་ཙམ་འཛིན་པའི་གང་ཟག་ཀྱང་ཆིག་འབུམ་
ལྔ་སྟོང་བྱོན་ཚུལ་བཀའ་གདམས་གླེགས་བམ་དུ་གསལ་བ་སོགས་ལ་བསམ་
བློ་བཏང་ན། བླ་མ་ཐམས་ཅད་སངས་རྒྱས་ཀྱི་སྤྲུལ་བ་ཤ་སྟག་ཡིན་པར་ངེས་
ལ། དེར་མ་ཟད་རང་ཉིད་འདུལ་བའི་ཕྱིར་དུ་སངས་རྒྱས་དངོས་གྱུར་བླ་མ་
དམ་པ་རྣམས་ཀྱིས་ཀྱང་། སྤྲུལ་བ་སྣ་ཚོགས་པ་བཀྱེས་ནས་མངོན་ལྐོག་གི་བྱ་
སྤྱོད་ཐམས་ཅད་གཟིགས་བཞིན་ཡོད་པ་ལ་སྟབས་གཟབ་དགོས་ཚུལ། རས་
ཆུང་བ་ལྷ་ལྕམ་དང་འབྲལ་ཕྱིར། མི་ལས་སྤྲང་བོའི་རྣམ་པར་སྤྲུལ་བ་ལ་གཡུ་
སྦྱིན་པ་རྗེས་སོར་དབང་ཉན་དུས་མཎྜལ་གྱི་སྟེང་དུ་བཞག་པ། དྭགས་པོ་ལྷ་
རྗེས་བླ་མ་བཙལ་ཕྱིར་དཀའ་བ་མང་དུ་སྤྱད་པས་སྐུ་རླུང་གིས་བརྒྱལ་བར་་་་
གྱུར་པ་ལ། རྗེ་བཙུན་གྱིས་ཚོང་བར་སྤྲུལ་ནས་བརྒྱལ་སངས་པའི་བྱིན་
རླབས་བྱས་པ། ཡོངས་འཛིན་ཡེ་ཤེས་རྒྱལ་མཚན་རི་ཁྲོད་དབེན་པར་འཚོ་
བ་བཀྲེན་བཞིན་ཡོད་སྐབས། རྩེ་དྲུང་ཞིག་གིས་མར་འདི་མི་དབང་གིས་རི་
ཁྲོད་པ་དགའ་མོ་ཞིག་ཡོད་པ་དེ་ལ་བྱིན་ཟེར་ནས་བསྐུར་བ་ཡིན་ཟེར་བས།
ཁོང་གི་ཐུགས་ཡང་ཡང་རི་ཁྲོད་པ་མི་དབང་གིས་མཁྱེན་ཡོད་པ་ལ་ལྟོས་ན་
དགའ་མོ་ཡོད་པ་འདྲ་སྙམ་དུ་ཕྱི་ཉིན་བླ་མ་བྱམས་པའི་གསུང་ཆོས་ལ་ཕྱིན་
པས། གླེན་པ་ལ་ལ་མར་རྡོག་རེ་ཡོང་བ་བླ་མའི་ཐུགས་རྗེ་ཡིན་པ་ཡང་མི་
ཤེས་པ་གསུངས་བྱུང་བར་ངོ་ཚ་བ་དང་འཇིགས་སྐྲག་པ་བྱུང་། དེ་ལྟ་བུ་
སོགས་མདོར་ན་བྱ་དང་རི་དྭགས་ལྗོན་ཤིང་དང་འབྲས་བུ་གཅན་གཟན་་་་་་



སོགས་འཇིགས་པའི་རྣམ་འགྱུར་གང་ལ་གང་འདུལ་གྱི་ཐབས་མཁས་དཔག་
ཏུ་མེད་པས་དོན་མཛད་པར་མ་ཟད། བླ་མས་ཆོས་འཆད་པ་ན་ཡང་ཕྱོགས་
བཅུའི་རྒྱལ་བ་ཐམས་ཅད་དེའི་ལུས་ལ་འཇུག་པ་ཡིན་པས། བླ་མ་སངས་
རྒྱས་ཐམས་ཅད་འདུས་པའི་བདག་ཉིད་དུ་གྲུབ་འདུག་ལ། བླ་མ་བདག་
རྐྱེན་གྱི་སྒོ་ནས་ཀྱང་སངས་རྒྱས་སུ་འགྲུབ། བྱིན་རླབས་ཀྱི་སྒོ་ནས་ཀྱང་
སངས་རྒྱས་སུ་འགྲུབ། མཛད་པའི་སྒོ་ནས་སངས་རྒྱས་སུ་འགྲུབ་པའི་རྒྱུ་
མཚན་གསུམ་བསྟན་རིམ་ལས་གསུངས་ཤིང་། དེ་ལྟར་ལུང་རིགས་དུ་མའི་
སྒོ་ནས་དད་པ་སྦྱངས་ཏེ་མྱོང་བ་ཐོན་ན། ཀུན་མཁྱེན་རྨོག་ལྕོག་པས། སྤྱན་
རས་གཟིགས་དཀར་ན་དཀར། ཀྱི་རྡོ་རྗེ་སྔོ་ན་སྔོ། རྗེ་བཙུན་མ་རང་དམར་
ན་དམར། ང་ནི་བླ་མའི་སྣང་བ་དང་འབྲལ་མ་མྱོང་བས་ཚེ་གཅིག་གི་སངས་
རྒྱས་དེ་ཡོང་བ་འདྲ་གསུངས་པ་སོགས་ཕན་ཡོན་རྒྱ་ཆེ། དད་པ་དེ་ཉིད་
དཔྱད་འཇོག་སྤེལ་མར་བྱེད་དགོས་པ་ཡང་། ལམ་རིམ་ལས། སེམས་དྭངས་
པའི་རྣམ་པ་ཅན་གྱིས་དད་པ་མ་སྐྱེས་ཀྱི་བར་དུ་བསྒོམ་མོ། །ཞེས་གསུངས་
པ་ཡིན། གཉིས་པ་བཀའ་དྲིན་རྗེས་དྲན་གྱིས་དམིགས་སྐོར་ཉམས་སུ་ལེན་
སྐབས། གསང་འདུས་རིམ་ལྔ་ལས། འདི་ནི་རང་བྱུང་བཅོམ་ལྡན་འདས། །
ལྷག་པའི་ལྷ་ནི་གཅིག་པུ་ཉིད། །མན་ངག་རབ་ཏུ་སྟེར་བའི་ཕྱིར། །རྡོ་རྗེ་
སློབ་དཔོན་དེ་བས་ལྷག །ཞེས་གསུངས་པ་ལྟར། ངན་སོང་གི་སྡུག་བསྔལ་
སྤངས་ཏེ། བླ་མ་སངས་རྒྱས་ཀྱི་གོ་འཕང་བདེ་བླག་ཏུ་བགྲོད་པའི་ལམ་མན་
ངག་ཡང་དག་པར་སྟེར་བ་པོ་ཡིན་པས་སངས་རྒྱས་ལས་ཀྱང་བླ་མ་དྲིན་་་་་



ལྷག་པར་ཆེ་སྟེ། སྔོན་ཐོག་མེད་ནས་བྱོན་པའི་སངས་རྒྱས་རྣམས་ཀྱིས་ཀྱང་
རང་མ་ཐུལ། ད་ལྟ་སྟོན་པ་ཤཱཀྱ་ཐུབ་པས་གདུལ་བྱ་གྲངས་མེད་པ་ཐར་བ་
དང་ཐམས་ཅད་མཁྱེན་པའི་ལམ་ལ་བཀོད་ཀྱང་དེའི་གྲལ་དུ་མ་ཚུད། དེའི་
རྗེས་སུ་གཏད་རབས་བདུན། རྒྱན་དྲུག་མཆོག་གཉིས། རྒྱ་བོད་ཀྱི་པཎ་གྲུབ་
དེ་སྙེད་ཅིག་བྱོན་ཀྱང་ཉོན་མོངས་པ་ཁ་མ་བྲི་བར་ལུས་འདུག་པ་ནི་ད་ལྟའི་
ཁ་སྟབས་འདིས་ཤེས་ཏེ། སྤྱོད་འཇུག་ལས། སེམས་ཅན་ཐམས་ཅད་ཕན་
མཛད་པའི། །སངས་རྒྱས་གྲངས་མེད་འདས་གྱུར་ཀྱང་། །བདག་ནི་རང་གི་
ཉེས་པ་དེས། །གསོ་བའི་སྤྱོད་ཡུལ་མ་གྱུར་ཏོ། །ཞེས་སོ། །ཆོས་གསུངས་པའི་
བཀའ་དྲིན་ནི་སྟོན་པ་ཐུབ་པའི་དབང་བོ་སྔོན་རྒྱལ་བུ་ལེགས་བཤད་འཚོལ་
དུ་གྱུར་དུས། མི་རྟག་པའི་ཆོས་ཚིགས་བཞི་བ་ཞིག་ཉན་པའི་བཀའ་དྲིན་
གསབ་ཕྱིར་མུ་ཏིག་གི་ཕྲེང་བ་ཕུལ་ཏེ་རང་ལུས་རི་བོའི་རྩེ་ནས་འཕངས་པ་
དང་། ཤིད་པའི་རྒྱལ་པོ་སོགས་སུ་སྐུའི་སྐྱེ་བ་བཞེས་སྐབས། སྐུ་ལ་མར་མེ་
སྟོང་བཙུགས་པ། ལྕགས་གཟེར་སྟོང་བཏབ་པ། ཤིང་སྡོང་གཅིག་གི་རྩ་བར་
དབུ་ལྔ་བརྒྱ་སྦྱིན་པར་བཏང་བ། མེའི་འོབས་སུ་མཆོང་བ། རུས་པས་སྨྱུ་གུ་
དང་། ཁྲག་གིས་སྣག་ཚ་བྱས་པ་སོགས་ཀྱི་རྣམ་ཐར་བཞིན་ལམ་རིམ་ཆེན་མོ་
ལས། དྲག་ཤུལ་ཅན་གྱིས་ཞུས་པའི་མདོ་ཁུངས་སུ་དྲངས་ཏེ་ཆོས་ཚིགས་
འབྲུ་རེ་རེའི་ཡོན་དུ་འཛམ་གླིང་སྟོང་གསུམ་རིན་པོ་ཆེས་བཀང་སྟེ་ཕུལ་ཀྱང་
བཀའ་དྲིན་གྱི་མཐའ་གཞལ་མི་ནུས་ན། བཤེས་གཉེན་བསྟེན་ཚུལ་ནས་མི་
སློབ་པའི་ཟུང་འཇུག་གི་བར་གྱི་ལམ་ཡོངས་རྫོགས་ཀྱི་མན་ངག་སྟོན་པར་་་་་
73



མཛད་པའི་བཀའ་དྲིན་འཁོར་ཐབས་མེད་པའི་ཚུལ་ཡང་། ཚིགས་བཅད་
གཅིག་བསྟན་ཡི་གེའི་གྲངས་སྙེད་ཀྱིས། །བསྐལ་པར་མཆོད་ཀྱང་བཀའ་དྲིན་
མི་འཁོར་བར། །གསུངས་ན་ཡོངས་རྫོགས་ལམ་བཟང་ཉེར་བསྟན་པའི། །
བཀའ་དྲིན་འདི་ནི་གང་གིས་གཞལ་བར་ནུས། །ཞེས་སོ། །དེ་ཡང་ཤེས་རྒྱུད་
བྱིན་གྱིས་བརླབས་པའི་སྒོ་ནས་བཀའ་དྲིན་ཆེ་ཚུལ་ནི། དམ་པའི་ཆོས་
གསུངས་པའི་སྒོ་ནས་བྱིན་གྱིས་བརླབས་པར་མ་ཟད། ཆོས་མི་གསུང་བའི་
གནས་སྐབས་ཀུན་ཏུ་ཡང་། དད་ལྡན་གྱི་བུ་སློབ་ཐུགས་ཀྱི་སྒོ་ནས་བྱིན་གྱིས་
བརླབས་ཏེ་སྒོ་གསུམ་གྱི་སྤྱོད་པ་ཇེ་ཞིབ་ཏུ་སོང་། རྟོགས་པའི་ཡོན་ཏན་གོང་
འཕེལ་དུ་འགྲོ་བ་ཆོས་ཉིད་ཡིན་ཞིང་། དེ་ཡང་ཏི་ལོ་པས་ནཱ་རོ་པ་བྱིན་གྱིས་
བརླབས། ནཱ་རོ་པས་ཌ་བྷི་ཧེ་རུ་ཀ་བ་བྱིན་གྱིས་བརླབས། ཇོ་བོས་ཌ་བྷི་བ་
ལས་ཆོས་དངོས་སུ་མ་གསན་ཀྱང་། ཁོང་སྙན་གྲགས་ཆེ་བས་ཚོགས་ཞིང་གི་
གཙོ་བོར་བཀོད་དེ་གསོལ་བ་བཏབ་པས་མཚན་ལམ་དུ་ཌ་བྷི་ཧེ་རུ་ཀའི་་་་་
ཞལ་གཟིགས། མི་ཤ་སྲིན་མཛུབ་ཅིག་དྲངས་ཏེ་བྱིན་གྱིས་བརླབས་ནས་
ཐུགས་རྒྱུད་ལ་ཏིང་ངེ་འཛིན་བསམ་གྱིས་མི་ཁྱབ་པ་འཁྲུངས། དེར་མ་ཟད།
རྒྱ་བོད་དུ་བྱོན་པའི་པཎ་གྲུབ་གྲངས་མེད་པའི་ནང་ནས་ཇོ་བོའི་འཕྲིན་ལས་
ནམ་མཁའ་དང་མཉམ་པ། བླ་མ་གསེར་གླིང་པ་སོགས་དགེ་བའི་
བཤེས་གཉེན་རྣམས་ཀྱིས་བྱིན་གྱིས་བརླབས་ཏེ་བསྟེན་ཚུལ་མ་ནོར་བའི་་་་་
བཀའ་དྲིན་ཡིན། ཇོ་བོ་ལ་ཡང་བུ་སློབ་ཁུ་རྔོག་འབྲོམ་གསུམ། རྣལ་འབྱོར་
རྣམ་བཞི། ནག་ཚོ་དང་། ཀ་བ་ཤཱཀྱ་རྒྱལ་མཚན། སྒོམ་པ་རིན་ཆེན་བླ་མ་
74



སོགས་ཤེས་བྱ་ཐམས་ཅད་སྲང་ལ་གཞལ་ནུས་པའི་བུ་སློབ་མང་དུ་བཞུགས་
ཀྱང་། བཤེས་གཉེན་བསྟེན་ཚུལ་འགངས་ཆེ་ཞིང་། ཇོ་བོས་བྱིན་གྱིས་
བརླབས་ཏེ་འཕྲིན་ལས་ཤིན་ཏུ་རྒྱས་པ་ཐུགས་ཀྱི་གཏད་སོ་འབྲོམ་སྟོན་རྒྱལ་
ཚབ་ཏུ་བསྐོས་པ་སོགས་མདོར་ན་བླ་མ་རྣམས་ཀྱི་སྐུ་ཚེ་མཛད་པ་འཕྲིན་་་་་
ལས་ཐམས་ཅད་བླ་མ་བསྟེན་ཚུལ་དང་། བྱིན་གྱིས་བརླབས་པའི་བཀའ་
དྲིན་ཁོ་ན་ཡིན་ནོ། །ཟང་ཟིང་གིས་འཁོར་དུ་བསྡུས་པའི་བཀའ་དྲིན་ཆེ་
ཚུལ་ནི། སློབ་མ་རང་ལ་གང་ལ་གང་མཁོའི་ཟས་ནོར་ཆོས་སྒྲུབ་པའི་མཐུན་
རྐྱེན་དུ་བསྩལ་བ། ཐུགས་དགྱེས་པས་འཛུམ་ཞལ་སྟོན་པ། གཟེངས་བསྟོད་
དབུགས་དབྱུང་གི་ཞལ་ཏ་གནང་བ་སོགས་སློབ་མའི་རྒྱུད་ལ་ཕན་པར་་་་་་
མཛད་པའི་བཀའ་དྲིན་རྗེས་སུ་དྲན་ཏེ་སྙིང་ཁོང་རུས་པའི་གཏིང་ནས་གུས་
པ་བསྐྱེད་དེ་བཀའ་བཞིན་དུ་བསྒྲུབ་དགོས་པ་ཡང་། མདོ་ལས། རི་རྣམས་
དང་ནི་ས་རྣམས་དང་། །རྒྱ་མཚོ་བདག་གི་ཁུར་མིན་གྱི། །བྱས་པ་མི་གཟོ་
གང་ཡིན་པ། །དེ་ནི་བདག་གི་ཁུར་ཆེན་ཡིན། །ཞེས་གསུངས་སོ། །དེ་ཡང་
རང་ལ་ཡོན་ཏན་གང་ཡོད་ཐམས་ཅད་བླ་མ་རྣམས་ཀྱིས་ཡིན། དེ་དག་ལས་
ཀློག་གི་སློབ་དཔོན་གྱིས་རང་ཅག་རྣམས་ལ་ཀ་ངོ་ཡིག་ངོ་དཀའ་ཚེགས་ཆེན་
པོས་བསླབས་ཏེ་ད་ལྟ་བཀའ་བསྟན་བཏོན་ན་དཀའ་ལས་མེད་པར་བཏོན་
ཆོག་པ་ནི་སློབ་དཔོན་འདིའི་བཀའ་དྲིན་ཡིན། ཞེས་རེ་རེ་ནས་བཀའ་དྲིན་
ཆེ་བའི་རང་བཞིན་བསམས་ཚེ། མིག་ནས་མཆི་མ་འཁྲིགས་པ། ལུས་ཀྱི་བ་
སྤུ་གཡོ་བ་ཚུན་ཆད་མ་བྱུང་གི་བར་དུ་བསྒོམ་ཞིང་། ཁྱད་པར་ཅི་ཡང་མི་
75



ཤེས་པའི་བོང་བུ་ལྟ་བུ་བདག་ལ། ཟས་ཟ་ལུགས། གོས་གྱོན་ལུགས། འགྲོ་
ལུགས་སྡོད་ལུགས་ཚུན་ཆད་ལོབས་པ་ན་ཡོན་ཏན་ཆུང་རིམ་ནས་བསླབས།
སྡོམ་པ་དབོག སངས་རྒྱས་ཀྱི་བསྟན་པའི་སྒོར་བཅུག བཤད་པ་འཆད་ཉན།
སྒྲུབ་པ་ཉམས་ལེན་གྱི་རིམ་པ་ཀུན་ལ་སྦྱོར་ཆེད། ཁེངས་པའི་དུས་ན་དམའ་
ཕབ། ཞུམ་པའི་དུས་ན་གཟེངས་བསྟོད་དེ་མི་གྲལ་དུ་ཚུད་པར་མཛད། ཐ་
ན་ཟས་གོས་རྙེད་པས་མཚོན་པའི་ལེགས་པའི་ཆ་གང་བྱུང་ཐམས་ཅད་བླ་མ་
དགེ་བའི་བཤེས་གཉེན་འདི་རྣམས་ཀྱི་བཀའ་དྲིན་ཡིན་སྙམ་དུ། གཉིས་པ་
སྦྱོར་བའི་བསྟེན་ཚུལ་ལ་གསུམ་གསུངས་པ་ཡང་མདོ་སྡེ་རྒྱན་ལས། བཀུར་
སྟི་རྙེད་པ་དག་དང་རིམ་གྲོ་དང་། །སྒྲུབ་པའི་སྒོ་ནས་བཤེས་གཉེན་བསྟེན་
པར་བྱ། །ཞེས་གསུངས་པ་ལྟར་རང་གི་ལུས་སྲོག་ལོངས་སྤྱོད་གང་ལ་ཡང་མ་
ལྟོས་པར། ལུས་ངག་གིས་བསྙེན་བཀུར་ཞིང་། ཟང་ཟིང་གི་དངོས་པོ་
འབུལ་བ་ནི། བླ་མ་ཟང་ཟིང་ལ་མི་དགྱེས་ཀྱང་རང་གིས་ཚོགས་བསགས་པ་
དང་སྒྲིབ་པ་སྦྱོང་བ། བླ་མ་ལ་ཐུགས་འདྲིས་ཆེ་བའི་ཆེད་ཡིན་ལ། དགེ་
བཤེས་པོ་ཏོ་བས། བླ་མ་ལ་ཇ་སུན་རེ་ཞུས་ཙ་ན་རྡོག་ཤེད་རེ་ཆེ་གསུངས་པ་
ལྟར། བླ་མ་དང་ཐུགས་འདྲིས་ཆེ་བར་སོང་ན་བླ་མའི་ཡོན་ཏན་ཆེད་དུ་
གཉེར་མ་དགོས་པར་བཀའ་ཚུལ་བཞིན་དུ་བསྒྲུབས་པས་ཐུགས་གཏིང་ནས་
དགྱེས་ཏེ་མན་ངག་གང་ཡོད་སྦ་གསང་མེད་པར་བསྩལ་ཏེ་ཡོན་ཏན་འགོས་
པར་འགྱུར་བ་ཡང་། སྐྱེས་རབས་ལས། དེ་དང་ཉེ་ན་དེ་ཡི་ཡོན་ཏན་རྡུལ།།
ཆེད་དུ་མ་བསྒོས་པར་ཡང་འགོས་པར་འགྱུར། །ཞེས་གསུངས། བསྙེན་
76



-
བཀུར་གྱི་དངོས་པོ་མ་འབྱོར་ན་མ་ཕུལ་ཀྱང་ཉེས་པ་མེད་ལ། ཡོད་བཞིན་
དམན་པ་ཕུལ་ན་རང་ཉིད་བསོད་ནམས་ཉམས་པའི་རྐྱེན་དུ་འགྲོ་བས་བླ་་་
མའི་ཐུགས་དགྱེས་མི་དགྱེས་དང་བསྟུན་ཏེ་ངོ་འཛིན་བྱེད་པ་ལྟ་བུར་མ་སོང་
བར་གང་ལེགས་ནས་འབུལ་དགོས། གཉིས་པ་བཀུར་སྟེ་རིམ་གྲོ་བྱེད་པ་ནི།
གདན་ཁྲི་བརྩིགས་པ། བསུ་སྐྱེལ་བྱེད་པ། ཁྲུས་དང་སྐུ་མཉེ་དྲིལ་ཕྱིས་ལྷུན་
གཡོག་སོགས་བླ་མའི་སྐུ་དོན་གང་ཡིན་གཡོ་ཟོལ་དང་མངོན་ལྐོག་མེད་པར་
སྒྲུབ་པ་ལ། མར་པས་ཐུགས་བཀོད་བཞིན་མི་ལའི་སྐེད་པར་སྒལ་བ་དོད་དེ་
སྲས་མཁར་བརྩིགས་པས་ཉམས་རྟོགས་ཐམས་ཅད་ཀློང་དུ་བརྡོལ་བ་དང་། །
དགེ་བསྙེན་འབྲོམ་གྱིས་ཇོ་བོའི་ཐུགས་ཟིན་གྱི་ཉེ་གནས་མཛད་ཚེ། རྟ་བའི་
ཉིན་ལམ་བཅོ་བརྒྱད་ཚུན་གྱི་སེམས་ཅན་རྣམས་ཀྱི་སེམས་ཀྱི་རྒྱུ་བ་མཁྱེན་པ་
དང་། བྱ་ཡུལ་པ་གཞོན་ནུ་འོད་ཀྱིས། དགེ་བཤེས་སྤྱན་སྔ་པའི་ཞབས་ཏོག་
ངལ་བ་མེད་པར་སྒྲུབ་སྐབས་གད་སྙིགས་ཕྱིར་འཕོ་ཆེད་སྐས་རྡང་གསུམ་་་་་
པའི་སྟེང་དུ་སླེབས་པ་ན་ཆོས་རྒྱུན་གྱི་ཏིང་ངེ་འཛིན་མངོན་དུ་གྱུར་པ་་་་་་
སོགས། ཆོས་ཉན་བསམ་མ་དགོས་པར་བླ་མ་མཉེས་པའི་སྒོ་གསུམ་ཚང་ན་
རྟེན་འབྲེལ་ཆོས་ཉིད་ལ་བརྟེན་ནས་ཏིང་ངེ་འཛིན་གྱི་སྒོ་བརྒྱ་ཕྲག་མང་པོ་་་
འབྱེད་ཅིང་། རང་གི་ཚེ་དེ་ལ་བདེ་སྐྱིད་སྙན་གསུམ་འཕྲིན་ལས་སོགས་
སངས་རྒྱས་ཀྱི་མཛད་པ་དང་ཆ་འདྲ་བ་འོང་བས་བསོད་ནམས་ཆེ་བ་ཡང་།
པཎ་ཆེན་ཆོས་ཀྱི་རྒྱལ་མཚན་གྱིས། དུས་གསུམ་ཕྱོགས་བཅུའི་རྒྱལ་བ་
ཐམས་ཅད་ལས། །གང་གི་བ་སྤུའི་བུ་ག་གཅིག་ཙམ་ཡང་། །བདག་ཅག་



བསོད་ནམས་ཞིང་དུ་ལེགས་བསྔགས་པའི། །སྐྱབས་མགོན་ཐུགས་རྗེ་ཅན་
གསུངས་ལ། དེའི་ནང་ནས་བ་སྤུའི་བུ་ག་ཞེས་པ། བླ་མའི་ཐུགས་ཟིན་གྱི་ཉེ་
གནས་དང་ཉེ་དུ་སྒོ་ཁའི་ཁྱི་ལྟ་བུ་ཡིན་པ་དེ་ལ་དགོངས་ནས་དགེ་བཤེས་་་་་
སྟོད་ལུང་པས། སྟོད་ལུང་གི་དགེ་འདུན་རྣམས་ལ་ཆོས་སྟོན་དྲངས་པ་ལས།
ལོ་བའི་ཁྱི་ལ་ཟན་སྦྱིན་པ་ཕན་ཡོན་ཆེ་བར་གསུངས་ཏེ། གསོལ་ཇའི་ནང་
གི་མར་ཚུན་ཆད་བསགས་ནས་ལོ་དགོན་པ་ལ་གཏོང་བར་མཛད་པ་ཡིན་
ནོ། །གསུམ་པ་བཀའ་བཞིན་སྒྲུབ་པ་ནི། མཆོད་པ་ཐམས་ཅད་ཀྱི་ནང་ནས་
མཆོག་ཏུ་གྱུར་པ་ཡིན་པས། བླ་མས་ཞལ་གདམས་གང་གནང་གི་ཚིག་ཟུར་
ཚུན་ཆད་བརྗེད་ངས་སུ་མ་བཏང་བར། སྐྱེས་བུ་གསུམ་གྱི་ལམ་གྱི་ལུས་
ཡོངས་སུ་རྫོགས་པ་ཉམས་འོག་ཏུ་ཚུད་པའི་སྒྲུབ་པ་སྙིང་བོར་བྱ་དགོས་པ་
ཡང་། བླ་མ་ལྔ་བཅུ་བ་ལས། འདིར་མང་སྨྲས་པ་ཅི་ཞིག་དགོས། །བླ་མ་
དགྱེས་བྱེད་གང་ཡིན་བྱ། །མི་མཉེས་བྱེད་ཀུན་སྤང་བ་ནི། །དེ་དང་དེ་ལ་
འབད་དེ་བརྟག །ཞེས་དང་། དཔལ་ལྡན་བླ་མའི་བཀའ་བྱུང་ན། །ཡི་གེ་ན་
ཡང་སྐེད་པས་གཅོད། །ཅེས་པ་ལྟར། བླ་མའི་བཀའ་ཞེས་པ་བླ་མའི་ངག་
ཡིན་ལ། བླ་མའི་རླུང་ངག་ངོ་བོ་ཐ་མི་དད་པ་གཟུགས་སྐུར་ཤར་བ་ཡིན་
པས་བཀའ་བཞིན་བསྒྲུབ་དགོས་པ་ཡང་། རྗེ་བཞད་པའི་རྡོ་རྗེས། ནོར་ཟང་
ཟིང་གི་འབུལ་བ་བདག་ལ་མེད། །ཕ་བླ་མའི་མཆོད་པ་སྒྲུབ་པས་འཇལ། །
ཞེས་གསུངས་སོ། །གསུམ་པ་མཇུག་ཏུ་ཇི་ལྟར་བྱ་བ་ནི། སྤྱི་བོར་སྒོམ་
བཞིན་པའི་བླ་མ་ཐུབ་དབང་ལས་རང་འདྲ་གཉིས་པ་ཞིག་ཆད་ནས་རང་་་་་
78



ཉིད་ལ་ཐིམ་པས་སྐད་ཅིག་དེ་ཉིད་ལ་རང་དབང་དུ་གྱུར་པའི་ཐུགས་ཀར་
ཟླ་གདན་ལ་ཨོ་ཡིག་ དེའི་མཐའ་སྐོར་དུ་མུ་ནེའི་སྔགས་ཀྱིས་བསྐོར་བ་
གསལ་གདབ་སྟེ་སྔགས་གང་མང་བཟླ་ཞིང་མིག་གི་ཡུལ་དུ་སྣང་བའི་ཕྱིའི་་་་
གཟུགས་ཐམས་ཅད་ཐུབ་དབང་གི་སྐུར་སྣང་བ་སྣང་བ་སྐུའི་འཁྱེར་སོ། རྣ་
བའི་ཡུལ་དུ་སྒྲ་གྲགས་ཚད་མུ་ནེའི་གདངས་སུ་བསམ་པ་གྲག་སྟོང་གསུང་གི་
འཁྱེར་སོ། འཁོར་འདས་ཀྱིས་བསྡུས་པའི་ཆོས་རྣམས་མིང་བརྡས་བཞག་
ཙམ་ལས་རང་ངོས་ནས་བདེན་གྲུབ་ཏུ་མེད་སྙམ་དུ་སྟོང་བ་དང་སྙིང་རྗེ་་་་་
ཟུང་དུ་འབྲེལ་བ་ནི། དྲན་རྟོག་ཐུགས་ཀྱི་འཁྱེར་སོ་གསུམ་དང་མ་བྲལ་བའི་
ངང་ནས་སྔགས་ཕྲེང་འོད་ཟེར་སྤྲོ་བསྡུ་བྱས་ཏེ། མཐའ་སྐོར་ན་ཡོད་པའི་
སེམས་ཅན་ཐམས་ཅད་ཀྱང་ཐུབ་དབང་གི་སྐུར་ལམ་གྱིས་གྱུར། བདག་
གཞན་སེམས་ཅན་ཐམས་ཅད་ཀྱིས་བླ་མ་ལྷའི་གོ་འཕང་ཐོབ་བྱུང་སྙམ་དུ་་་་
རང་གིས་བསགས་པའི་དགེ་བ་རྣམས་བཟང་པོ་སྤྱོད་པ་དང་། སྨོན་ལམ་
བདུན་ཅུ་བ་སོགས་བརྗོད་དེ་གནས་སྐབས་དང་མཐར་ཐུག་གི་སྨོན་གནས་
རྣམས་སུ་འདུན་པ་དྲག་པོས་བསྔོ་སྨོན་བྱའོ། །གཉིས་པ་ཐུན་མཚམས་སུ་ཇི་
ལྟར་བྱ་བ་ནི། ། ཐུན་གྱི་ངོ་བོ་སྦྱོར་ཆོས་ནས་བཟུང་སྟེ་བླ་མ་བསམ་སྦྱོར་
གཉིས་ཀྱིས་ཚུལ་བཞིན་དུ་བསྟེན་པའི་བར་གྱི་གང་བསྐྱངས་པའི་དམིགས་་་
རྣམ་ཐམས་ཅད་ཐུན་མཚམས་འདིར་ཡང་སེམས་རྒྱ་ཡན་དུ་མ་བཏང་བར།
དྲན་ཤེས་བསྟེན་ནས་བཤེས་གཉེན་བསྟེན་ཚུལ་གྱི་གསུང་རབ་དགོངས་
འགྲེལ་དང་བཅས་པ་ལ་ཡང་ཡང་བལྟ་བ་དང་། འགལ་རྐྱེན་སྒྲིབ་པ་སྦྱོང་བ།



མཐུན་རྐྱེན་ཚོགས་བསགས་པ། ཁས་བླངས་པའི་སྡོམ་པ་ཚུལ་བཞིན་དུ་
བསྲུང་བ། གཏམ་དང་བྱ་བ་མང་པོ་བསྡུས་ནས་དལ་བའི་རྟེན་ལ་སྙིང་བོ་
ལེན་པའི་འདུན་པ་དང་བཅས་དབང་བོའི་སྒོ་སྡོམ་པ་ལ། གང་སྡོམ་ན་
དབང་བོའི་སྒོ་དྲུག་སྡོམ། གང་ལས་སྡོམ་ན། ཡུལ་བཟང་ངན་འབྲིང་གསུམ་
ལ་ཚུལ་ཆགས་སྡང་རྨོངས་གསུམ་སྐྱེས་པ་ལས་སྡོམ། གང་གིས་སྡོམ་ན་དྲན་
ཤེས་བག་ཡོད་བརྟན་པོའི་སྒོ་ནས་སྡོམ་མོ། །ཤེས་བཞིན་དུ་སྤྱོད་པ་ལ་ཡང་།
གང་ལ་སྤྱོད་པའི་གཞི། དེ་ལ་སྤྱོད་པའི་ཤེས་བཞིན་གཉིས། དང་པོ་ལ་རྒྱུ་བ་
དང་ལྡན་པའི་ལས་ལྔ་དང་། སྤྱོད་པའི་ལས་ལྔ་སྟེ་བཅུའོ། །གཉིས་པ་དེ་ལ་
ཤེས་བཞིན་དུ་སྤྱོད་ཚུལ་ལ་ཡང་། གཞི་དང་། ཕྱོགས་དང་། དུས་དང་།
ལས་ཏེ་རྣམ་པ་བཞི་ཡོད་དོ། །ཟས་ཀྱི་ཚོད་རིག་པ་ནི། ཟས་མང་ཉུང་། ཞུ་
འཕྲོད་རན་པ། ཟས་ལས་བྱུང་བའི་ཉེས་དམིགས་ལྔ་བསམ་པ། ཁྱད་པར་དུ་
འདུལ་བ་ནས་གསུངས་པའི་ཟས་ལ་ལོངས་སྤྱོད་པའི་ཆོ་ག་རྣམ་པར་དག་་་་
ཚུལ་ཐུན་མོང་བ་ཡིན་ཞིང་། ཐུན་མོང་མ་ཡིན་པ། བདག་སྙིང་པདྨ་
འདབ་བརྒྱད་ཀྱི་དབུས་སུ་སྐྱབས་གནས་མ་ལུས་པ་འདུས་པའི་བདག་ཉིད་
བློ་བཟང་ཐུབ་དབང་རྡོ་རྗེ་འཆང་བཞུགས་པ་དེ་ཉིད་ལ་ཕུལ་ཏེ། ནང་གི་
སྦྱིན་སྲེག་གི་ཚུལ་དུ་ལོངས་སྤྱད་ན་རང་དང་སྦྱིན་བདག་གི་ཚོགས་རྫོགས་་་་
ཤིང་། དཀོར་གྱི་ཕུང་བོ་རི་རབ་ཙམ་ཡང་ཡོངས་སུ་བྱང་བའི་ཕན་ཡོན་དྲན་
ཏེ་བཟའ་བར་བྱའོ། །ཉལ་བའི་ཚེ་ན་བླ་མ་དྲན་པའི་ངང་ནས་སེངྒེའི་
ཉལ་སྟངས་ཀྱིས་ཉལ་བའི་བསམ་པ་བཞི་ངོས་ཟིན་པར་བྱས་ལ་ཉལ་བའོ། །
80



ལྡང་བའི་འདུ་ཤེས་དང་། ཁྲུས་ཀྱི་རྣལ་འབྱོར་སོགས་ཚུལ་བཞིན་དུ་ཉམས་
སུ་ལེན་པ་ལ་བླ་མའི་མན་ངག་བཞིན་འབད་དགོས་སོ། །གཉིས་པ་བསྟེན་
ནས་བློ་ཇི་ལྟར་སྦྱང་བའི་རིམ་པ་ལ། དལ་འབྱོར་ལ་སྙིང་བོ་བླངས་པའི་ཕྱིར་
དུ་བསྐུལ་བ་དང༌། སྙིང་བོ་ཇི་ལྟར་ལེན་པའི་ཚུལ་གཉིས། དང་པོ་ལ་ཐུན་གྱི་
ངོ་བོ་ལ་ཇི་ལྟར་བྱ་བ་དང་། ཐུན་མཚམས་སུ་ཇི་ལྟར་བྱ་བའི་ཚུལ་གཉིས།
དང་པོ་ལ་སྦྱོར་དངོས་མཇུག་གསུམ་ལས། དང་པོ་སྦྱོར་བ་ནི། སྤྱི་བོར་
བཞུགས་པའི་བླ་མ་ལྷ་ཚོགས་ཀུན་འདུས་སུ་གསལ་བཏབ་ལ། བཤེས་གཉེན་
བསྟེན་ཚུལ་གྱི་དམིགས་རྣམ་དེའི་རྩི་མ་ཡལ་བར་གོང་འཕེལ་དུ་བཏང་སྟེ།
སྐྱབས་གནས་ཀུན་འདུས་བླ་མ་ལྷག་པའི་ལྷ XXX འདེབས། །ཞེས་པའི་
བར་གོང་བཞིན་བརྗོད། མི་འདྲ་བའི་ཁྱད་པར། དལ་འབྱོར་དོན་ཆེ་རྙེད་
དཀའི་རྟོགས་པ་ཁྱད་པར་ཅན་སྐྱེ་བའི་གེགས་བྱེད་སྦྱངས་ནས་རྟོགས་པ་་་་་
སྐྱེས་བྱུང་སྙམ་པའི་བར་བྱ། དངོས་གཞི་ལ། དལ་འབྱོར་ངོས་བཟུང་བ། དེ་
དོན་ཆེ་བར་བསམ་པ། རྙེད་དཀའ་བར་བསམ་པ་གསུམ་གྱི་དང་པོ་ནི།
ཡབ་རྗེ་བླ་མས། རང་རེའི་རྗེས་འཇུག་བློ་དམན་རྣམས་ཀྱིས་དལ་འབྱོར་
དོན་ཆེ་རྙེད་དཀའ་བསམ་པ་ལ། གང་དོན་ཆེ་རྒྱུ་དང་། གང་རྙེད་དཀའ་
རྒྱུའི་དལ་འབྱོར་ཁོ་རང་ངོས་ཟིན་པ་དགོས་པས་ས་བཅད་དང་པོ་ལོགས་སུ་
མཛད་པ་ཡིན་གསུངས་པ་ལྟར། རང་རེ་རྣམས་བླ་མས་བསྟན་པའི་ཆོས་
ལག་ཏུ་ལེན་པ་ལ། ཕྱི་ནས་གཞན་གྱིས་བསྐུལ་བ་ལ་མ་ལྟོས་པར་ནང་ནས་
སྙིང་བོ་ལེན་འདོད་བསྐྱེད་དགོས། དེ་ཡང་སེམས་ལ་འཆར་བདེ་ཆེད། ཚེ་
81



རིང་ལྷ་དང་ངན་སོང་གསུམ། །དབང་བོ་མ་ཚང་མཐའ་འཁོབ་སྐྱེས། །རྒྱལ་
བའི་བཀའ་མེད་ལོག་ལྟ་ཅན། །ཞེས་སོགས་ལྟར་མི་མ་ཡིན་པའི་མི་ཁོམ་པ་
བཞི་དང་། མིའི་མི་ཁོམ་པ་བཞི་གསུངས་པའི་དང་པོ་ཆོས་བྱེད་པ་ལ་མི་
ཁོམ་པའི་གནས་བརྒྱད་དང་བྲལ་བ་ནི་དལ་བ་ཡིན་ལ། མི་ལུས་ཡིན་ཚད་
དལ་འབྱོར་ཚང་བའི་ངེས་པ་མེད། ཇི་ལྟར་ཡིན་ན། ཡུལ་མཐའ་འཁོབ་
དང༌། ཀླ་ཀློར་སྐྱེས་པ། མིར་སྐྱེས་ཀྱང་དབང་བོ་མ་ཚང་བ། ཚེ་རབས་སྔ་ཕྱི་
མེད་པར་འཛིན་པའི་ལོག་ལྟ་ཅན་དུ་སྐྱེས་པ། སངས་རྒྱས་མ་བྱོན་ཅིང་རྒྱལ་
བའི་བཀའ་མེད་སར་སྐྱེས་པ་བཞི་དང་། དམྱལ་བ། ཡི་དྭགས། དུད་འགྲོ་
གསུམ། ལྷ་ཚེ་རིང་བོ་དང་བཞི་སྟེ། ཡུལ་མཐའ་འཁོབ་ཏུ་སྐྱེས་ན་རང་གིས་
ཆོས་བྱེད་རྒྱུ་ཕར་ཞོག་ཆོས་དང་ཆོས་སྟོན་པའི་སྒྲ་ཐོས་དཀའ་ལ། ཀླ་ཀློར་
སྐྱེས་ན། ལོག་ལྟའི་དབང་གིས་ཆོས་བྱས་ན་དགེ་བ་འབྱུང་བ་དང་། སྡིག་པ་
བསགས་ན་ཉེས་པ་འབྱུང་བ་ཁས་མི་ལེན་པ་དང་། དབང་བོ་མ་ཚང་ན།
མིག་དབང་ལ་སྐྱོན་ཞུགས་པས་ཆོས་ཀྱི་གླེགས་བམ་ཙམ་ཡང་མི་མཐོང་།
ལྕེའི་དབང་བོ་མ་ཚང་ན་ཆོས་ཀྱི་སྒྲ་བརྗོད་མི་ཤེས། ཡིད་དབང་ལ་སྐྱོན་
ཞུགས་པས་གླེན་པ། ངག་ལ་སྐྱོན་ཞུགས་པས་ལྐུགས་པ། སངས་རྒྱས་འབྱུང་
བ་ལ་ཉེ་བར་བྱེད་རྒྱུར་མེད་པའི་མུན་བསྐལ་དུ་སྐྱེས་ན་སངས་རྒྱས་ཀྱི་ས
བསྟན་པ་མ་དར་བས་དཀོན་མཆོག་གསུམ་དང་མི་མཇལ། དེའི་ནང་ནས་
ལོག་ལྟ་ནི། ཤེས་རབ་ཆེ་ཡང་བསོད་ནམས་དམན་པ་ལ་འབྱུང་ཉེ་བ་ཡིན།
དམྱལ་བ་ན། ཚ་གྲང་བཙོ་སྲེག་གཤག་གཏུབ་ལ་སོགས་པས་གདུང་ནས་



ཆོས་ཐོས་དྲན་གྱི་ཁོམ་མེད། ཡི་དྭགས་ལ་བཀྲེས་སྐོམ། དུད་འགྲོ་བྱིངས་ན་
གནས་པ་དང་ཁ་འཐོར་བ་ཀུན་གླེན་ཞིང་གཏི་མུག་པས་ཆོས་མི་ཤེས། ལྷ་ཚེ་
རིང་བོ་འདོད་པའི་ལྷ་དང་གཟུགས་གཟུགས་མེད་ཀྱི་སོ་སྐྱེ་ཕལ་ཆེར་འདོད་
ཡོན་གྱིས་གཡེངས་ནས་ཆོས་སྒྲུབ་ལོང་མེད། ཁམས་གོང་མ་འདུ་ཤེས་མེད་
པའི་ལྷ་སོགས་ཏིང་ངེ་འཛིན་ལ་ཞུགས་པ་ཡིན་ཡང་། སྐྱེས་པའི་ཚེ་ན་
སྐྱེས་སོ་སྙམ་པ་དང་། འཆི་བའི་ཚེ་འཆི་སེམས་ཙམ་མ་གཏོགས་སེམས་
སེམས་བྱུང་གི་རྒྱུ་བ་འགགས་ནས་སངས་རྒྱས་སྲས་བཅས་ཀྱིས་འོད་ཟེར་བྱེ་
བ་དུང་ཕྱུར་འགྱེད་ཀྱང་མི་ཚོར་ན་ཆོས་བྱེད་ཁོམ་ག་ལ་ཡོད། དེས་ན་རང་
རེའི་ལུས་རྟེན་འདིའི་དབང་དུ་བཏང་ན། ཚ་གྲང་བཀྲེས་སྐོམ་གླེན་ལྐུགས་
སོགས་ཀྱི་སྡུག་བསྔལ་མེད། བླ་མའི་ཐུགས་རྗེས་འདོད་པ་ངན་པས་མི་
གཡེང་། གཡེངས་ཀྱང་དྲན་ཤེས་བསྟེན་ཏེ་འགོག་ནུས། ལྗོངས་འདིར་
འཁོར་རྣམ་བཞི་མི་རྒྱུ་བས་ཆོས་ཚིགས་ཀྱི་དབང་དུ་བྱས་པའི་ཡུལ་དབུས་་་་་
མིན་ཡང་། རྒྱལ་བའི་བཀའ་སྡེ་སྣོད་ཐམས་ཅད་ཀྱི་གླེགས་བམ་བྲག་རི་
བརྩེགས་པ་བཞིན་བཀྲམ་པ་མཇལ་རྒྱུ་ཡོད། འཁོར་རྣམ་བཞིའི་གཙོ་བོ་དགེ་
ཚུལ་སློང་མང་པོ་གྲལ་དུ་བསྒྲིགས། དེས་ན་ཆོས་སྟོན་པ་པོ། དེས་བསྟན་
པའི་ཆོས། དེ་སྒྲུབ་པའི་གྲོགས་ཐམས་ཅད་ལ་དད་གུས་ཡོད། ལས་རྒྱུ་
འབྲས་ལ་མོས་པ་བརྟན་པས་སངས་རྒྱས་ཀྱི་བསྟན་པ་གནས་པའི་སྒོར་་་་་་་
ཞུགས་པས་ན་དལ་བ་ཐམས་ཅད་ཚང་འདུག འོ་ན་འབྱོར་བ་བཅུ་ནི།
ལམ་སྒོམ་པ་པོ་རང་རྒྱུད་ཀྱིས་བསྡུས་ཤིང་། ཆོས་སྒྲུབ་པའི་རྐྱེན་དུ་གྱུར་པ་



དང༌། གཞན་རྒྱུད་ལ་ཡོད་པའི་མཐུན་རྐྱེན་ཡིན་པའི་ཆ་ནས་རིམ་པར་
བཏགས་པའི་རང་འབྱོར་ལྔ་དང་། གཞན་འབྱོར་ལྔ་ངོས་འཛིན་པ་ནི། ཉན་
ས་ལས། མི་ཉིད་དབུས་སྐྱེས་དབང་བོ་ཚང་། །ལས་མཐའ་མ་ལོག་གནས་ལ་
དད། །ཞེས་དང་། ཉན་ས་ལས། སངས་རྒྱས་བྱོན་དང་དམ་ཆོས་སྟོན། །
བསྟན་པ་གནས་དང་དེའི་རྗེས་འཇུག །གཞན་ཕྱིར་སྙིང་ནི་བརྩེ་བའོ། །
ཞེས་གསུངས་པ་ལྟར། མི་ཉིད་ཡིན་པ། ཡུལ་དབུས་སུ་སྐྱེས་པ། དབང་བོ་
ཚང་བ། ལས་མཐའ་མ་ལོག་པ། གནས་ལ་དད་པ་ལྔ་སྟེ། དེ་ཡང་བདག་མི་
ཡིན་པས་འཁོར་བ་ལ་སྐྱོ་ཤས་ཆེ་ཞིང་ཆོས་སྒྲུབ་ནུས་པ། སོ་ཐར་དང་སྔགས་
ཀྱི་སྡོམ་པ་སྐྱེ་བའི་རྟེན་དུ་རུང་ཞིང་དམ་ཆོས་ས་དར་རྡོ་དར་དུ་ཡོད་པའི་་་་
གནས་སུ་སྐྱེས་པ། གླེན་ལྐུགས་སུ་མ་སོང་བས་དབང་བོ་གསལ་བ། མཚམས་
མེད་དང་ཆོས་སྤོང་གི་ལས་མ་བྱས་ཤིང་ཆོས་འདུལ་བའི་བརྗོད་བྱ་ལས་་་་་་
འབྲས་ཡིན་པས། དེ་ལ་ཡིད་ཆེས་ཤིང་སྡེ་སྣོད་གསུམ་ལ་མོས་པས་གནས་ལ་
དད་པའང་ཚང་། སངས་རྒྱས་འཇིག་རྟེན་དུ་མ་བྱོན་ན། བསྟན་པ་འཛུགས་
མཁན་མེད་པས། སངས་རྒྱས་དངོས་ལྟ་བུའི་བླ་མ་འཇིག་རྟེན་དུ་བྱོན་ཏེ།
སྟོན་པས་གསུངས་པའི་ཆོས་ཟབ་ཅིང་མ་ནོར་བ་བྱིན་རླབས་ཀྱིས་བརྒྱུད་པ་
མ་ཉམས་པར་སྟོན་བཞིན་ཡོད་ཅིང་། བསྟན་པ་དེ་གནས་པའི་རྟགས་དེའི་
རྗེས་སུ་འཇུག་པའི་གྲོགས་བཟང་པོ་དང་ལྷན་ཅིག ཆོས་བྱང་ཆུབ་ལམ་
རིམ་ཉམས་སུ་ལེན་རྒྱུ་བྱུང་བ་བསོད་ནམས་ཆེ། ད་ལྟ་ཕྱི་ནང་གི་འགལ་རྐྱེན་
མཐའ་དག་གིས་དབེན། བླ་མས་ཐུགས་བརྩེ་བས་གདམས་ངག་གནང་།
84



གཞན་གྱིས་རང་ལ་སྙིང་བརྩེ་བས་མཐུན་རྐྱེན་ཡོ་བྱད་འབད་མེད་དུ་སྟེར་བ་
སོགས་ཀྱང་ཚང་། འོན་ཀྱང་ཆོས་སྒྲུབ་པའི་ཡོ་བྱད་སྤྱི་དང་། ཁྱད་པར་དགེ་
སློང་ཡིན་ན་ཡོ་བྱད་གཞན་མ་ཚང་ཡང་འཚོ་བའི་ཡོ་བྱད་བཅུ་གསུམ་ངེས་་་
པར་དུ་ཚང་དགོས། དེ་མ་ཚང་ན་འཚོ་བས་ཕོངས་པའི་ཉེས་པ་ཡང་ཆེ་སྟེ།
བཅོམ་ལྡན་འདས་ཀྱིས། དགེ་སློང་དག འཚོ་བས་ཕོངས་པ་གང་ཡིན་པ་
དེ་ནི་སེར་སྣ་བགྱིས་པའོ། །སེར་སྣ་བགྱིས་པ་གང་ཡིན་པ་དེ་ནི་དེ་བཞིན་
གཤེགས་པ་ལ་བྱ་བ་མ་ཡིན་པ་བྱས་པའོ། །ཞེས་གསུངས་སོ། །གཉིས་པ་དོན་
ཆེ་བ་བསམ་པ་ལ། དལ་འབྱོར་ཚང་བའི་ལུས་འདིའི་སྟེང་ནས་འཁོར་བའི་
མངོན་མཐོའི་ལུས་ཕུན་སུམ་ཚོགས་པའི་རྒྱུ་ཚུལ་ཁྲིམས། ལོངས་སྤྱོད་ཕུན་
སུམ་ཚོགས་པའི་རྒྱུ་སྦྱིན་པ། འཁོར་ཕུན་སུམ་ཚོགས་པའི་རྒྱུ་བཟོད་པ། རྩོམ་
པ་ཕུན་སུམ་ཚོགས་པའི་རྒྱུ་བརྩོན་འགྲུས་སོགས་ཀྱང་སྒྲུབ་ནུས། འཁོར་བའི་
ཕུན་ཚོགས་མཆོག་འཁོར་བསྒྱུར་དང་ཚངས་དབང་སོགས་སྒྲུབ་ནུས་པར་མ་
ཟད། རྫོགས་པའི་སངས་རྒྱས་ཀྱི་གོ་འཕང་སྒྲུབ་པ་ལ་ད་རེས་དལ་འབྱོར་
ལན་ཅིག་ཐོབ། མཐུན་པའི་རྐྱེན་འཛོམས། མི་དགེ་བའི་བཤེས་གཉེན་དང་
སྡིག་གྲོགས་ཀྱི་དབང་དུ་མ་སོང་། དགེ་བའི་བཤེས་གཉེན་དང་མཇལ། ཐོས་
བསམ་གྱི་ཤེས་རབ་ཆེ་བས་ཉམས་ལེན་གྱི་གནད་ཤེས། ཡིད་དང་མཐུན་
པའི་སྒྲུབ་པའི་གནས་སུ་གསུང་རབ་ཐམས་ཅད་གདམས་ངག་ཏུ་འཆར་བ་
ཐེ་ཚོམ་མེད་པ་སོགས་ཚེ་གཅིག་གི་དམ་ཆོས་སྒྲུབ་པ་ལ་མེད་དུ་མི་རུང་བའི་
རིན་པོ་ཆེ་མང་དུ་འཛོམས་འདུག་པས། གཞན་སུ་ལ་ལྟོས་ཀྱང་ང་རང་རྩོལ་



བ་ཆེ་བ་ཞིག་བྱེད་དགོས། སྐྱེས་བུ་དམ་པ་ཚོས་གཉའ་ཤིང་གི་བུ་གར་རུས་
སྦལ་གྱི་མགྲིན་པ་ཆུད་པའི་ཚོད་དུ་དལ་འབྱོར་ཐོབ་པ་དཀོན་པར་གསུངས་
པས་ན། བདག་ཅག་གི་སྟོན་པའི་བསྟན་པའི་སྙིང་བོ་དར་ཞིང་མཇུག་མ་
རྫོགས་པའི་དུས་འདིར་སྐྱེས་པ་ནི་དོན་ཤིན་ཏུ་ཆེ་སྟེ། སློབ་སྤྲིངས་ལས། བདེ་
གཤེགས་ལམ་རྟེན་འགྲོ་བ་འདྲེན་པར་ཆས་གྱུར་ཅིང་། །སེམས་ཀྱི་སྟོབས་
ཆེན་མི་ཡིས་རྙེད་པ་གང་ཡིན་པ། །ལམ་དེ་ལྷ་དང་ཀླུ་ཡིས་རྙེད་མིན་ལྷ་མིན་
དང་། །མཁའ་ལྡིང་རིག་འཛིན་མིའམ་ཅི་དང་ལྟོ་འཕྱེས་མིན། །ཞེས་
གསུངས་པ་ལྟར། བྱང་ཆུབ་ཀྱི་སེམས་རིན་པོ་ཆེ་མིའི་རྟེན་ལ་སྐྱེས་པ་ལྟ་བུ་
ལྷ་ཀླུ་སོགས་འགྲོ་བ་གཞན་གྱི་རྟེན་ལ་སྐྱེ་བ་དཀའ་ཚུལ་ཡང་། ངན་སོང་
གསུམ་གྱི་སྡུག་བསྔལ་ཤུགས་དྲག་ལ་རྟེན་དམན་པས་དང་། ལྷ་མ་ཡིན་ཕལ་
ཆེར་ལྷའི་དཔལ་འབྱོར་ལ་ཕྲག་དོག་པ་སོགས་ཉོན་མོངས་ཤས་ཆེ་བས་དང་།
འདོད་ལྷ་ཕལ་ཆེར་འདོད་ཡོན་ལ་ཆགས་པས་དང་། ཁམས་གོང་མའི་སོ་སྐྱེ་
བསམ་གཏན་གྱི་བདེ་བ་ལ་སྲེད་པས་དང་། སྒྲ་མི་སྙན་སྡོམ་པའི་རྟེན་དུ་མི་
རུང་བས་དང་། གླིང་གཞན་གཉིས་ཀྱི་མི་ཕལ་ཆེར་དབང་བོ་རྟུལ་ཞིང་
ལོངས་སྤྱོད་རྒྱ་ཆེ་བའི་དབང་གིས་ཆོས་རྣལ་མ་སྒྲུབ་པའི་རྟེན་དུ་མི་ཁོམ།
འཛམ་བུ་གླིང་བའི་དལ་འབྱོར་ཚང་བའི་མི་རྣམས་སྡོམ་པ་གསུམ་གའི་རྟེན་
དུ་རུང་ཞིང་། གནས་སྐབས་མངོན་མཐོ་ནས་མཐར་ཐུག་ཟུང་འཇུག་གི་
བར་གྱི་གོ་འཕང་སྒྲུབ་པ་ལ་འཛམ་བུ་གླིང་བའི་མི་རྣམས་བསྔགས་ཏེ། བདེ་
མཆོག་སྡོམ་འབྱུང་ལས། གླིང་གསུམ་པོ་ཡི་མི་རྣམས་ནི། །ལོངས་སྤྱོད་ཆེན་
86



པོ་དག་གིས་འཚོ། །རྣམ་རྟོག་མེད་ཅིང་རྣམ་དཔྱོད་མེད། །བླུན་རྨོངས་བྱེ་
བྲག་མི་ཕྱེད་པའོ། །འཛམ་བུ་གླིང་བ་ལས་ཀྱིས་འཚོ། །ལས་ཀྱི་ས་པ་ཡིན་
པར་གྲགས། །ཞེས་གསུངས་པ་ལྟར། དལ་འབྱོར་དོན་ཆེ་བར་བསམ་པ་སྤྲོ་
བར་འགྱུར་བའི་ཡིད་བྱེད་དང་། རྙེད་དཀའ་བ་བསམ་པ་སྐྱོ་བར་འགྱུར་
བའི་ཡིད་བྱེད་ཡིན་པས། ལོངས་སྤྱོད་ཆེ་བར་ཡོད་པའི་གླིང་གཞན་གསུམ་ན་
དགེ་བ་དང་མི་དགེ་བ་ལ་རྣམ་པར་རྟོག་པ་དང་། རྣམ་པར་དཔྱོད་པ་མེད་
པས་མཁས་བླུན་གྱི་ཁྱད་པར་གང་ཡང་འབྱེད་དུ་མེད། རང་རེའི་འཛམ་
གླིང་འདིར་ཆོས་རྣམ་དག་བྱེད་ཚུལ་ཤེས་བཞིན། ཚེ་འདིའི་འཇིག་རྟེན་གྱི་
བྱ་བ་ཆོས་བརྒྱད་དཀར་ནག་ཁྲ་གསུམ་ལ་ཁ་ཞུགས་ཏེ་ཚེ་འདིའི་ལས་ལ་་་་་་
བཀོལ་ན། ལུས་རྟེན་དོན་ཆེ་བ་གཟུགས་བརྙན་ཙམ་ལས་མི་འོང་ཞིང་
སེམས་རྟེན་དུད་འགྲོ་དང་ཁྱད་མེད་པ། བྱམས་པའི་བསྟོད་པ་ལས། མི་ཡི་
ཤ་ཚུགས་ཕྱུགས་ཀྱི་འདུ་ཤེས་ཅན། །བདག་ལ་ཁྱེད་ཀྱིས་ཐུགས་རྗེས་གཟིགས་
སུ་གསོལ། །གསུངས་པ་ཡང་དེ་འདྲ་ལ་དགོངས་པ་ཡིན། དཔེར་ན་ཟངས་
ཀྱི་ཕ་བོང་དང་འདྲ་བའི་རང་རེའི་ལུས་རྟེན་འདི་ངན་སོང་ངན་འགྲོའི་་་་་་
གཡང་ཁ་ནས་ལན་ཅིག་ཐར་ཏེ། རི་སྐེད་དང་འདྲ་བའི་དལ་འབྱོར་རྙེད་པ་
འདི། ཚོགས་སྦྱོར་གྱི་ས་ནས་གྱེན་དུ་དྲངས་ཏེ་མཐོང་ལམ་འདྲ་བའི་རིའི་རྩེ་
མོར་སླེབ་ཐུབ་ན། དེའི་ཕ་རོལ་ཐར་བ་དང་ཐམས་ཅད་མཁྱེན་པའི་ཐང་
ལ་རང་ཤུགས་ཀྱིས་འདྲིལ་འོངས་ན་ཡང་། བདེ་འགྲོའི་རྟེན་འདིར་ཆོས་
མིན་གྱི་བྱ་བས་སླར་ངན་སོང་གི་གཡང་དུ་མི་སྒྲིལ་བ་ཞིག་བྱེད་པ་ལ། ལས་



གང་བྱས་ལ་འབྲས་བུ་བཟང་ངན་ཡོད་པར་ལྟོས་ནས། ཞིང་གི་མཆོག་བླ་
མ། བསམ་པའི་མཆོག་བྱང་ཆུབ་ཀྱི་སེམས། རྟེན་གྱི་མཆོག་སྡོམ་གསུམ་གང་
རུང་དང་ལྡན་པ། དངོས་པོའི་མཆོག་ཟང་ཟིང་མེད་པའི་ཆོས་ཀྱི་སྦྱིན་པ།
དུས་ནི་ད་ལྟ་སངས་རྒྱས་ཀྱི་བསྟན་པ་ལ་སྐྱོན་ཡོད་པའི་དུས་ཡིན་ལ། སྟོན་
པ་ཞལ་བཞུགས་དུས་བསླབ་པ་ཡོངས་རྫོགས་བསྲུངས་པ་ལས། དེང་སང་
བསྟན་པ་ཉམས་པའི་དུས་མཐའ་འདིར་བསླབ་པ་སྣ་གཅིག་བསྲུང་བ་ཕན་
ཡོན་ཆེ་ཚུལ། བཅོམ་ལྡན་འདས་ཀྱིས། བྱང་ཤར་གྱི་སངས་རྒྱས་དབང་ཕྱུག་
རྒྱལ་པོའི་ཞིང་དུ་ཚུལ་ཁྲིམས་ཡོངས་རྫོགས་བསྲུངས་པ་ལས། ཞིང་འདིར་
བསླབ་པ་སྣ་གཅིག་བསྲུངས་པ་ཕན་ཡོན་ཆེ་བར་གསུངས་པ་དེས་རིགས་པས་
རྒྱས་བཀབ་ན་འགྲུབ་བོ། །དེ་ཡང་རྒྱལ་སྲས་ཞི་བ་ལྷས། འདི་ལྟར་དེ་བཞིན་
གཤེགས་པ་ནི། །བདེན་པ་གསུངས་པས་བདེན་འདི་གསུངས། །སྦྲང་བུ་ཤ་
སྦྲང་བུང་བ་དང་། །དེ་བཞིན་སྲིན་བུར་གང་གྱུར་པ། །དེས་ཀྱང་བརྩོན་པས་
སྟོབས་བསྐྱེད་ན། །བྱང་ཆུབ་ཐོབ་དཀའ་བླ་མེད་འཐོབ། །བདག་ལྟ་རིགས་ཀྱི་
མིར་སྐྱེས་ལ། །ཕན་དང་གནོད་པ་ངོ་ཤེས་པས། །བྱང་ཆུབ་སྤྱོད་པ་མ་བཏང་
ན། །བདག་གིས་བྱང་ཆུབ་ཅིས་མི་ཐོབ། །ཅེས་གསུངས་པ་ལྟར།
དེ་ཡང་ཤིན་ཏུ་ཉམ་ཆུང་བའི་སྲོག་ཆགས་དག་ཀྱང་ངན་སོང་ལས་ཐར་ཏེ་་་
དམ་པའི་མགོན་དང་འཕྲད་ནས་བརྩོན་འགྲུས་ཀྱི་ཤུགས་བསྐྱེད་ན་བྱང་་་་་་
ཆུབ་མྱུར་དུ་ཐོབ་པར་དེ་བཞིན་གཤེགས་པའི་ཚིག་གིས་འགྲུབ་མོད། དེས་ན་
འུ་ཅག་ནི། བསྐལ་པ་བརྒྱ་ཕྲག་མང་པོའི་སྔོན་ནས་བསོད་ནམས་ཀྱི་རྒྱུ་
88



ཚོགས་བསྐྲུན། བག་ཆགས་བཞག ས་བོན་བཏབ་པའི་དབང་གིས་ད་ལྟ་
དལ་འབྱོར་གྱི་རྟེན་ཐོབ་ཀྱང་སྡིག་པ་དང་སྡུག་བསྔལ་གང་ཡོང་ན་ཡང་ཡོང་
དུ་ཆུགས། བདེ་དགེ་ལེགས་ཚོགས་གང་ཤོར་ཀྱང་ཤོར་དུ་ཆུགས་ཞེས་བཞག་
མ་བཏང་བར། སློབ་དཔོན་དཔའ་བོས། མི་ཁོམ་བརྒྱད་ཀྱི་ཉེས་སྤངས་མི། །
གང་ཞིག་དཀོན་ལ་བསྐལ་པ་བརྒྱས། །ད་ལྟར་བདེ་ཐབས་མཁས་པ་ཡིས། །
དམ་ཆོས་ཉན་ལ་འདིར་འབད་བྱ། །ཞེས་དང་། རྗེ་བཙུན་མི་ལས། ཤི་བ་མི་
ཡིས་མ་ཚོར་ཞིང་། །སྡུག་པ་དགྲ་ཡིས་མ་ཚོར་བར། །རི་ཁྲོད་འདི་རུ་འཆི་
ནུས་ན། །རྣལ་འབྱོར་བསམ་པ་རྫོགས་པ་ཡིན། །ཞེས་གསུངས་པ་མི་ཁོམ་པ་
བརྒྱད་ཀྱི་ཉེས་པ་ཀུན་སྤངས་ཤིང་། དལ་བ་ཕུན་སུམ་ཚོགས་པའི་འབྱོར་བ་
དང་ལྡན་པ་བདག་སངས་རྒྱས་བྱང་སེམས་རྣམས་ཀྱིས་བྱིན་གྱིས་བརླབས།
མ་རྒན་དྲིན་ཅན་རྣམས་ཀྱིས་གྲོགས་བྱས་ཏེ་སྔོན་མ་ཐོབ་པ་ཞིག་ཐོབ་པ་་་་་
འདི་རིན་པོ་ཆེ་ནོར་ལྟ་བུ་ཡིན་ན་བཙལ་བས་རྙེད། བསླངས་པས་སྟེར།
ཉོས་པས་ཁུགས། རྒྱུག་པའི་ཞོར་ལ་ཡོང་ན་ཡང༌། འདི་ཉིད་ཚེ་ཕྱི་མ་ལ་དེ་
འདྲ་མིན་པས། གནས་འདི་ཉིད་དུ་དབང་ཡོད་རིང་ལ་དགྲ་ཐུལ། ལྷམ་ཡོད་
རིང་ལ་ཚེར་མ་གནོན་ཟེར་བའི་དཔེ་ལྟར། ཤི་བ་འདྲེས་མ་ཚོར། སྐྱེས་པ་
ལྷས་མ་ཚོར་བའི་འདུག་ལུགས་མིན་པ་ཐབས་གཞན་གང་གིས་ཀྱང་ངན་་་་་
སོང་གཡང་ཁ་ལས་ཐར་བ་མི་འདུག རང་རྒྱུད་ཀྱི་དུག་གསུམ་མ་བཏུལ་
བར་གཏན་གྱི་བདེ་སྐྱིད་མི་ཡོང་བས། རྗེ་བཙུན་མི་ལ་རས་པ་ལྟ་བུར་སྙིང་
ལ་རུས་པ་བཅུག་སྟེ། བློ་གཟུ་བོར་གནས་པའི་མཁས་པ་ཀུན་གྱིས་བསྔགས་
89



པའི་ཡུལ། ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་མདོ་སྔགས་ཟུང་འབྲེལ་གྱི་
བསྟན་པ་མཇལ་དཀའ་བ་དང་འཕྲད་པའི་དུས་འདིར། བྱང་ཆུབ་ལམ་གྱི་
རིམ་པའི་དལ་འབྱོར་དོན་ཆེ་རྙེད་དཀའ་འཆི་བ་རྗེས་དྲན་ལ་སོགས་པའི་་་་
དཔྱད་སྒོམ་འདི་འདྲ་ལས་ཟབ་པ་མ་མཆིས་སྙམ་དུ། སླར་ཡང་དོན་ཆེ་ཚུལ་
རྒྱས་པར་བསམས་ན། དལ་འབྱོར་ཚང་བའི་རྟེན་གྱི་གྲུ་བོ་ཆེ་འདིའི་སྟེང་
ནས་ཚེ་འདི་ཕྱི་གཉིས་ཀྱི་དགོས་འདོད་ཆར་དུ་འཇོ་བའི་དམ་ཆོས་ཡིད་་་་་་
བཞིན་གྱི་ནོར་བུ་མ་བླངས་པར་ཤི་ནས་ངན་སོང་དུ་སྐྱེས་ན། དཔེར་ན་ད་
ལྟ་རང་ལུས་སྤྲ་བས་གཡོགས་མེ་སྦར་ཏེ་ཤ་པགས་མཚམས་སུ་སླེབས་པ་ན།
རིན་པོ་ཆེ་ལྟ་བུའི་ཆོས་ཟབ་མོ་ཅི་འདྲ་བསྟན་ཀྱང་ཉམས་སུ་ལེན་པ་ལྟ་ཞོག་
ཉན་པ་ཙམ་ཡང་མི་འདོད། ངན་སོང་དུ་མ་སྐྱེས་ཀྱང་ཆོས་མ་བསྒྲུབས་པར་
བག་ཡངས་སུ་བསྡད་ན། ནམ་ཞིག་དེར་སྐྱེས་པའི་ལས་བསགས་ཏེ་འབྲས་
བུ་སྡུག་བསྔལ་བཟོད་གླགས་མེད་པ་མྱོང་བའི་སྐབས་འབྱུང་། ད་ལྟ་མིར་
སྐྱེས་ནས་ཆོས་བྱེད་པར་ཁོམ། དེའི་སྟེང་འབྱོར་བཅུ་ཚང་། མི་སྐྱེ་བར་ཤོག་
ཅིག་ཅེས་པའི་སར་མ་སྐྱེས། བདེ་བ་ཅན་གྱི་བྱང་ཆུབ་སེམས་དཔའ་རྣམས་
ཀྱིས། མི་མཇེད་འཇིག་རྟེན་གྱི་ཁམས་འདིར་ཚེ་སྟོད་ལ་བསགས་པའི་ལས་
ཀྱི་འབྲས་བུ་ཚེ་སྨད་ལ་སྨིན་ཅིང་། སྙིགས་དུས་ཀྱི་ཚེ་ཐུང་གཅིག་ལ་འཚང་
རྒྱ་བའི་ལུས་རྟེན་ཡོད་པ་དེར་སྐྱེ་བར་ཤོག་ཅིག་ཅེས་སྨོན་ལམ་འདེབས་སའི་
ཡུལ་དུ་སྐྱེས་པས་ན། གཏན་གྱི་བདེ་བ་ཞིག་སྒྲུབ་རྒྱུ་རང་ལ་རག་ལས། ཚེ་
འདི་ཙམ་གྱི་བདེ་བ་བསྒྲུབས་ན་དུད་འགྲོ་སོགས་དང་ཁྱད་མེད། ཁྱི་རྒན་རྒྱ་
90



བོས་ཟན་ཁམ་གཅིག་བྱིན་པ་ལ་མཇུག་མ་བསྒྲིལ་བ་དང་། རྡོ་དང་དབྱུག་
པས་བརྡེག་པ་ལ་མཆེ་བ་གཙིགས་པ་ལྟར། རང་ཡང་ཚེ་འདིའི་རྙེད་སོགས་
བཞི་ལ་ཆགས་པ་དང་། མ་རྙེད་སོགས་བཞི་ལ་སྣང་བ་སྐྱེས་ནས་ངན་འགྲོའི་
རྒྱུ་བསྒྲུབས་ན་སྔོན་གྱི་དགེ་འབྲས་ལ་ལོངས་སྤྱད་པས་ཟད་དེ་ངན་སོང་དུ་་་
ལྟུང་བར་འགྱུར་བས་ཁྱི་དང་ཁྱད་པར་མི་འདུག ཁྱི་རྒན་རྒྱ་བོ་ལ་ཆོས་
སྒྲུབ་པའི་ནུས་པ་མེད། རང་ཉིད་རྟེན་བཟང་གི་གྲུ་ཆེན་འདིར་ཞུགས།
བརྩོན་འགྲུས་ཀྱི་བ་དན་བསྒྲེངས་ཏེ། དགེ་བའི་བཤེས་གཉེན་དང་གྲོགས་
བཟང་པོའི་དེད་དཔོན་ལ་བསྟེན་ནས་གནས་སྐབས་དང་མཐར་ཐུག་གི་་་་་
རིན་པོ་ཆེ་སྣ་ཚོགས་པ་སྒྲུབ་ནུས་ཤིང་། དེའི་རྒྱུ་ལ་མ་འབད་ན་རིན་པོ་ཆེའི་
གླིང་ནས་རྡོ་བརྡར་བའི་དཔེ་བཞིན་ལག་སྟོང་དུ་རང་ཡུལ་དུ་ལོག་ན། ཕྱི་
མའི་དུས་སུ་བདེ་བས་ཕོངས་ཤིང་སྡུག་བསྔལ་གྱིས་མནར་བ་ལས་འོས་མེད་
པས། རང་གིས་རང་བསླུས་པ་དང་དེ་ལས་རྨོངས་ཚབས་ཆེ་བ་མེད་པ་ནི།
སྤྱོད་འཇུག་ལས། འདི་འདྲའི་དལ་བ་རྙེད་གྱུར་ནས། །བདག་གིས་དགེ་
གོམས་མ་བྱས་ན། །འདི་ལས་བསླུས་པ་གཞན་མེད་དེ། །འདི་ལས་རྨོངས་
པའང་གཞན་མེད་དོ། །ཞེས་གསུངས་པ་ལྟར། རྟེན་འདི་འཕྲལ་ཕུགས་གང་
ལ་ལྟོས་ན་དོན་ཆེ་མོད། ལུས་འདི་འདྲ་ཡང་ཡང་ཐོབ་ཡོང་བས་དེ་དང་དེའི་
སྐབས་སུ་ཆོས་སྒྲུབ་ན་ཆོག་གམ་ཕྱིས་ནས་འདི་འདྲའི་རྟེན་བཟང་པོ་ཐོབ་་་
པར་དཀའ། སྤྱིར་བདེ་འགྲོ་ཙམ་ཐོབ་པ་ལ་དགེ་རྩ་རྣམ་དག་སྣ་རེ་བྱེད་
དགོས་ཤིང༌། ཁྱད་པར་དལ་འབྱོར་ཚང་བའི་རྟེན་འདིའི་སྟེང་ནས་བསམ་
91



བློ་བཏང་ན། སྔ་མ་གར་སྐྱེས་རང་གི་ལུས་ལ་ལྟོས་ན་ཤེས་པས། སྦྱིན་པ་ཨེ་
བཏང་ལོངས་སྤྱོད་ལ་ལྟོས། ཚུལ་ཁྲིམས་ཨེ་བསྲུངས་རྟེན་ལ་ལྟོས། བཟོད་པ་
ཨེ་བསྒོམས་ཁ་དོག་ལ་ལྟོས་ན་ཤེས། ཕྱི་མ་གར་འགྲོ་རང་གི་སེམས་ལ་འདྲི་
དགོས་ན། . སྦྱིན་པ་སོགས་གཏོང་འདོད་ཨེ་ཡོད་སྨོན་ལམ་ཡང་རྣམ་དག་
ཅིག་འདེབས་འདོད་ཨེ་མཆིས་སྙམ་དུ་དལ་འབྱོར་གྱི་རྒྱུ་གསུམ་ལ་འབད་ན་
ལོང་བས་གླང་མཇུག་ཟིན་པ་བཞིན་དེ་ལས་དོན་ཆེན་པོ་འགྲུབ་རྒྱུ་མེད། དེ་
ལྟར་དོན་ཆེ་བར་མ་ཟད་ས་བཅད་གསུམ་པ་རྙེད་ཀྱང་ཤིན་ཏུ་དཀའ་ཚུལ་་་་་
བསམ་པ་ལ། བདེ་ལམ་རང་གི་ཚིག་ཟིན་ལྟར་ན། དང་པོ་གེགས་ཆེ་བའི་སྒོ་
ནས་རྙེད་དཀའ་བ་ནི། དེ་ཡང་འགྲོ་བ་ཕལ་ཆེ་བས་མི་དགེ་བཅུ་ལ་སྤྱོད།
དེའི་འབྲས་བུས་ངན་འགྲོར་ལྟུང་། དེར་སྐྱེས་ན་དགེ་བའི་བློ་སྐྱེ་དཀའ་ཞིང་།
མི་དགེ་བ་མང་དུ་བསགས་པས་ངན་འགྲོ་ནས་ངན་འགྲོར་འགྲོ་བ་ལས་དལ་
འབྱོར་ཐོབ་པ་ལ་གེགས་བྱེད་པ་ཡིན་ཏེ། བཞི་བརྒྱ་བ་ལས། ཕལ་མོ་
ཆེར་ན་མི་རྣམས་ནི། །དམ་པ་མ་ཡིན་ཕྱོགས་ཡོངས་འཛིན། །དེས་ན་སོ་སོ་
སྐྱེ་བོ་རྣམས། །ཕལ་ཆེར་ངེས་པར་ངན་འགྲོར་འགྲོ། །ཞེས་གསུངས་སོ། །
གཉིས་པ་རྒྱུའི་སྒོ་ནས་རྙེད་དཀའ་བ་ནི། དལ་འབྱོར་རང་གི་ངོ་བོ་འགྲུབ་
པ་ལ་ཚུལ་ཁྲིམས་དག་པས་གཞི་བཟུང་། གཏོང་བས་སྦྱིན་པ། གྲོགས་ལ་
བཟོད་པ། བྱ་བ་གང་བརྩམས་འགྲུབ་པའི་བརྩོན་འགྲུས། ཆགས་སོགས་
མངོན་གྱུར་ཞི་བ་ལ་བསམ་གཏན། དེ་ལས་གྲོལ་བ་ལ་ཤེས་རབ་སོགས་
སྤྱོད་པ་ཁྱད་པར་ཅན་གྱིས་གྲོགས་བྱས། དེའི་སྟེང་དུ་ཚེ་རབས་ཐམས་ཅད་
32



དུ་དཀོན་མཆོག་གསུམ་དང་མི་འབྲལ་བར་རྗེས་སུ་འཛིན་པའི་སྨོན་ལམ་དྲི་
མ་མེད་པས་མཚམས་སྦྱོར་དགོས་ན། རྒྱུ་དེ་ལྟ་བུ་སྒྲུབ་པ་ཤིན་ཏུ་དཀོན་པས་
རྒྱུའི་སྒོ་ནས་རྙེད་པར་དཀའ་སྙམ་དུ་བསམ། གསུམ་པ་ངོ་བོའི་སྒོ་ནས་རྙེད་
དཀའ་བ་ནི། དམྱལ་བར་ལྟོས་ན་ཡི་དྭགས་ཉུང་། དུད་འགྲོ་ལས་བདེ་འགྲོ་
བ་ཉུང་། དེ་ལས་མི་ལུས་ཐོབ་པ་ཉུང་། དེ་ལས་འཛམ་གླིང་གི་མི་དང་། དེ་
ལས་དལ་འབྱོར་ཐོབ་པ་ཉུང་བ་མངོན་སུམ་གྱིས་གྲུབ་ཚུལ། བྱིངས་ན་
གནས་པའི་དུད་འགྲོ་ཕར་ཞོག སྦྲང་བུ་གྲོག་མ་ལྟ་བུའི་དུད་འགྲོའི་རིགས་
མི་འདྲ་བ་བྱེ་བ་སུམ་ཅུ་རྩ་བཞི་ཡོད་ཅིང་། དབྱར་དུས་ཤིང་སྡོང་གཅིག་
དང་རྟ་སྦངས་གཅིག་གི་སྟེང་ན་འབུ་སྲིན་གྲངས་མེད་པ་འཁོར་ཞིང་རྒྱུ་བ་
འཛམ་བུའི་གླིང་གི་མི་ལ་ཡང་མེད་པར་མ་ཟད། བདག་ཅག་གི་སྟོན་པོས་
ཀྱང་། ངན་འགྲོ་དང་བདེ་འགྲོ་ནས་ངན་འགྲོར་འགྲོ་བ་ནི་ས་ཆེན་པོའི་
རྡུལ་གྱི་གྲངས་དང་། བདེ་འགྲོ་དང་ངན་འགྲོ་གཉིས་ལས་བདེ་འགྲོར་འགྲོ་
བ་ནི། ཕྱག་སོར་གྱི་རྩེ་མོར་བཞེས་པའི་རྡུལ་དང་འདྲ་ཞེས་བཀའ་དྲི་མ་མེད་
པ་བསྩལ་བ་དེས་འབྲས་བུའི་སྒོ་ནས་རྙེད་དཀའ་བ་ཤེས། བཞི་བ་དཔེའི་སྒོ་
ནས་རྙེད་པར་དཀའ་བ་ནི། མི་དགེ་བའི་ལས་ཀྱིས་ངན་འགྲོར་འགྲོ་བ་ནི་
མཚན་མོའི་སྐར་མ་དང་། དགེ་བའི་ལས་ཀྱིས་བདེ་འགྲོར་འགྲོ་བ་ནི། ཁབ་
ཀྱི་རྩེ་མོར་ཡུངས་ཀར་ཆགས་པ། ཤེལ་གྱི་གྱང་ལོགས་སུ་སྲན་མ་ཆགས་པ་
སོགས་དང་འདྲ་ལ། བདེ་འགྲོ་དང་དེའི་ནང་ནས་དལ་འབྱོར་ཚང་བའི་མི་
ལུས་གཉིས་ས་གཞིར་འབྲུ་རིགས་ཆགས་པ། ཉིན་མོའི་སྐར་མ་དང་། རྒྱ་
o3



མཚོ་ཆེན་པོར་གཉའ་ཤིང་གི་བུ་གར་རུས་སྦལ་གྱི་མགྲིན་པ་ཆུད་པའི་དཔེ་་་་
སོགས་མཐའ་ཡས་ནའང་། དེ་དག་ལས་དཔེ་ཤིན་ཏུ་གསལ་བ་དགེ་བཤེས་
པོ་ཏོ་བ་ཆེན་པོས། མདུན་གྱི་གཞི་འདིར་ས་གས་པའི་ནང་ནས་སྲིན་བུ་ཞིག་
ཐོན་ཏེ་གཤོག་པ་སོགས་ཀྱིས་ཐལ་མོ་སྦྱར་བའི་སྟངས་ཀ་བྱས་ནས་སངས་་་་
རྒྱས་ལ་ཕྱག་འཚལ་ལོ་ཞེས་བརྗོད་ན་ངོ་མཚར་མི་ཆེའམ་ཞེས་དྲིས་པ་བཞིན།
རང་རེ་མའི་མངལ་སྒོ་སེར་ཁ་འདྲ་བ་ནས་ཡུན་རིང་བོར་ངན་སོང་གི་་་་་་
གནས་སུ་འཁྱམས་འཁྱམས་ནས་བདེ་འགྲོ་ལྟ་བུའི་སའི་ཁར་ཐོན་མ་མྱོང་་་་་
བའི་ཤའི་འབུ་འདྲ་བ་ཞིག་དཀོན་མཆོག་གི་ཐུགས་རྗེ་དང་། ལས་སྨོན་
བཟང་པོའི་མཐུས་ཡར་ལངས་ཏེ་ཕྱག་འཚལ་བ་དང་། དམ་པའི་ཆོས་སྒྲུབ་
རྒྱུ་བྱུང་བ་འདི་ངོ་མཚར་དེ་ལས་ཀྱང་ཆེ་བ་ཡིན། དཔེ་ཆོས་སུ། སྲིན་བུས་
ཕྱག་འཚལ་རྐྱང་ལ་ཞོན། །གཙང་པའི་ཉ་དང་སྣེའུ་ཟན། །ཞེས་པ་ལྟར་སྔོན་
འཕན་ཡུལ་དུ་གྲུ་གུ་ཞ་བོ་ཞེས་པ་ཞིག་གྲོག་འགྲམ་དུ་འཁོད་པའི་རྐྱང་ཞིག་
གི་ཟེ་བར་འཆིང་སྟེ་ཞོན་ནས་རི་ལུང་ཀུན་ཏུ་རྒྱུགས་ཏེ་གླུ་བླངས་པ་མི་་་་་
གཞན་དག་གིས་ཐོས་ནས། རྐྱང་གིས་འཕང་ཡོང་མི་བསམ་པར་གླུ་ལེན་པ་
ཁྱོད་སྨྱོའམ་ཞེས་བརྗོད་པ་ན། ང་ཞ་བོ་རྐྱང་ལ་ལན་ཅིག་ཞོན་པའི་དུས་སུ་
གླུ་མི་ལེན་ན་ནམ་ལེན་ཟེར་བ་བཞིན། རང་ཅག་ངན་འགྲོ་ནས་བདེ་འགྲོར་
འོང་མ་མྱོང་བ་ཞིག་གིས་མི་ལུས་རིན་པོ་ཆེ་ཐོབ་དུས་འདིར་གཏན་དུ་བདེ་
བའི་ཆོས་ཤིག་མི་བསྒྲུབ་ན་ནམ་ཞིག་བསྒྲུབ་སྙམ་དུ་བསམ་དགོས། སྔོན་
གཙང་པའི་རྐུན་མ་འགས། ཉ་ཤས་ཚོད་མ་བྱས་པ་ཟ་ཆེ་བས་སྐྱུག་པར་ཉེ་
94



བ་ན་ཟས་ཞིམ་དྲགས་པ་སྐྱུག་པར་ཕངས་ཏེ་སྐེ་ལྷམ་སྒྲོག་གིས་བསྡམས་པར།
གྲོགས་གཞན་ཚོས་ཁྱོད་ནི་སྨྱོས་འདུག སྐེ་བསྡམས་པས་ཅི་བྱེད་ཟེར་བས་
ཉ་ཤ་ཞིམ་པོ་སྐྱུག་པ་ཕངས་ཟེར་བའི་དཔེ་ལྟར། རྟེན་བཟང་ཁྱད་པར་དུ་
འཕགས་པ་འདིར་བཤད་པ་འཆད་ཉན་དང་། སྒྲུབ་པ་ཉམས་ལེན་གྱིས་
དགེ་བའི་ཆ་ཅུང་ཟད་ཡོང་བ། རང་ལ་ཕན་འདོད་ཀྱི་ལྷག་བསམ་བཟང་
པོས་མ་སྐྱུགས་པར་བྱ་བའི་དུས་ཡིན། ཡང་འཕན་ཡུལ་དུ་ཕ་མ་བུ་གཅིག་
པ་ཞིག་གིས་བགོས་སྐལ་སྣེའུ་ཟན་རྒྱབ་ཏུ་སྦས་ཏེ་ཕ་མའི་སྣེའུ་ཟན་ལས་ཟ་
བཞིན་པའི་སྐབས་རང་སྐལ་ཁྱིས་འཁྱེར་བ་མ་རྙེད་པར་ངུས་པ་ན། ཕ་མས་
མ་ངུ་ཞེས་པར། ལན་གཅིག་སྣེའུ་ཟན་ཁྱིས་འཁྱེར་དུས་མི་ངུ་ན་ནམ་ངུ་ཞེས་
པའི་དཔེ་ལྟར། ད་རེས་ཀྱི་ལུས་རྟེན་བཟང་པོ་འདིར་རྒྱལ་བའི་དགོངས་པ་
དང་བསྟུན་པའི་དམ་པའི་ཆོས་ཀྱི་ཟས་སྐལ་འདི་ལ་ལོངས་མི་སྤྱོད་ན། ངན་
སོང་གི་སྡུག་བསྔལ་གྱིས་མནར་ནས་ངུ་བཞིན་པའི་དུས་སུ་ཆོས་ཇི་ལྟར་སྒྲུབ་
སྙམ་དུ་བསམ། སྤྱོད་འཇུག་ལས། མི་ཡི་གྲུ་ལ་བརྟེན་ནས་ནི། །སྡུག་བསྔལ་
ཆུ་བོ་ཆེ་ལས་སྒྲོལ། །གྲུ་འདི་ཕྱིས་ནས་རྙེད་དཀའ་བས། །རྨོངས་པ་དུས་སུ་
གཉིད་མ་ལོག །ཅེས་དང་། དཔེ་ཆོས་སུ། ཆུ་བོའི་གྲུ་འདྲ་ཞེས་པ་རང་ཅག་
རྣམས་བརྒལ་བར་དཀའ་བའི་འཁོར་བ་སྡུག་བསྔལ་གྱི་རྒྱ་མཚོ་ཆེན་པོ་་་་་་
འདིར། རིག་པ་མགྲོན་པོ་དང་འདྲ་བ་དལ་འབྱོར་གྱི་གྲུ་བོ་ཆེ་ལ་བརྟེན་ཅིང་
ཡོད་པ། སྐྱ་བ་འཛིན་པའི་གྲུ་བ་དང་འདྲ་བའི་དགེ་བའི་བཤེས་གཉེན་འདི་
ལ་བསྟེན་ནས། གཏན་དུ་བདེ་བའི་སར་བགྲོད་པ་ཞིག་ད་རེས་མི་བྱེད་ན་
95



ནམ་བྱེད་བསམ་དགོས། སླར་ཡང་དེ་དག་ཕྱོགས་མཐུན་དུ་བསྡུས་ནས་
འདི་ལྟར་བསམ་སྟེ། རྒྱལ་སྲས་ཆེན་པོ་ཤན་ཏཱ་དེ་ཝས། བདག་གི་སྤྱོད་པ་
འདི་འདྲས་ནི། །མི་ཡི་ལུས་ཀྱང་ཐོབ་མི་འགྱུར། །མི་ལུས་ཐོབ་པར་མ་གྱུར་
ན། །སྡིག་པ་འབའ་ཞིག་དགེ་བ་མེད། །ཅེས་གསུངས་པ་ལྟར། བདག་ད་ལྟ་
ངན་འགྲོའི་སྡུག་བསྔལ་དང་བྲལ་ཡང་དགེ་བ་ཉུང་ལ་སྡིག་པ་མང་། སྡིག་པ་
གཅིག་ཡིན་ཡང་སྔོན་ལྷས་བྱིན་གྱི་སློབ་མ་ཀོ་ཀ་ལི་ཀས། དམྱལ་བའི་སྡུག་
བསྔལ་མྱོང་བཞིན་པའི་དུས་མོའུ་འགལ་གྱི་བུ་མཐོང་བའི་ལོ་རྒྱུས་ལྟར།
ཞིང་། བསམ་པ། རྟེན། དངོས་པོ་བཞིའི་སྒོ་ནས་སྡིག་པ་བསགས་པ་ཉིས་
འགྱུར་གྱིས་འཕེལ་སྟོབས་ཆེ། དེ་ལ་ཡང་བཤགས་འགྱོད་ཚད་ལྡན་བྱས་ན་
བཤགས་མོད། དེ་འདྲ་བྱེད་མཁན་མཁས་པའི་ནང་ན་ཡང་ཤིན་ཏུ་དཀོན།
རྒྱལ་བའི་སྲས་པོ་ཕུ་ཆུང་བས། ་ བཅོམ་ལྡན་འདས་ཀྱིས་འུ་ཅག་ལ་ལུང་
བསྟན་ཡག་པོ་གནང་མི་གདའ་ཡི་གསུངས། ལུང་བསྟན་གང་གསུངས་ཞུས་
པར། སྙིགས་མའི་དུས་ཀྱི་དགེ་སློང་རྣམས་བྱེ་མའི་སྒོ་བ་ཁ་ཐུར་དུ་བལྟས་པ་
ལྟར་འདུག་གསུངས། དེས་ན་མི་ཤེས་པ། མ་གུས་པ། བག་མེད་པ། ཉོན་
མོངས་མང་བ་སྟེ་ལྟུང་བ་འབྱུང་བའི་སྒོ་བཞི་ལས། སྡིག་ལྟུང་རྒྱལ་པོའི་བང་
མཛོད་བསགས་པ་ལྟ་བུར་ཡོད་པ་ལ་ཅི་ཡང་མི་སྙམ་པར། ངན་སོང་དུ་སྐྱེས་
ན་སྡིག་པ་ཟད་ནས་ཐར་ཡོང་སྙམ་པ་དང་། བླ་མ་མཆོག་གསུམ་གྱི་ཐུགས་
རྗེས་དག་ཞིང་ཞིག་ལ་འཕངས་ཡོང་སྙམ་པ་དེ་གཉིས་ལོག་རྟོག་ཡིན་པས་་་་
འགོག་དགོས་པ་ཡང་། སྤྱོད་འཇུག་ལས། གང་ཚེ་དགེ་སྤྱད་སྐལ་ལྡན་
96



*
ཡང་། །དགེ་བ་བདག་གིས་མ་བྱས་ན། །ངན་སོང་སྡུག་བསྔལ་ཀུན་རྨོངས་
པ། །དེ་ཚེ་བདག་གིས་ཅི་བྱར་ཡོད། །དགེ་བ་དག་ཀྱང་མ་བྱས་ལ། །སྡིག་པ་
དག་ཀྱང་ཉེར་བསགས་ན། །བསྐལ་པ་བྱེ་བ་བརྒྱར་ཡང་ནི། །བདེ་འགྲོའི་
དགྲ་ཡང་ཐོས་མི་འགྱུར། །ཞེས་པ་འདིས་དང་པོ་འགོག་ལ། ལོག་རྟོག་
གཉིས་པ་འགོག་ཚུལ། སྤྱོད་འཇུག་ལས། སེམས་ཅན་ཐམས་ཅད་ཕན་
མཛད་པའི། །སངས་རྒྱས་གྲངས་མེད་འདས་གྱུར་ཀྱང་། །བདག་ནི་རང་གི་
ཉེས་པ་དེས། །གསོ་བའི་སྤྱོད་ཡུལ་མ་གྱུར་ཏོ། །ཞེས་པ་ལྟར། བླ་མ་དཀོན་
མཆོན་ཐུགས་རྗེ་ཆེ་བ་ཁོ་ནས་མི་ཆོག དཔེར་ན་ནད་པ་སྡིག་ཅན་འགའ་
རེར་སྨན་པ་དང་སྨན་རིམ་གྲོ་བ་སོགས་འཛོམས་ཀྱང་གསོ་བར་དཀའ་བ་་་
བཞིན། ཕྱིའི་རྐྱེན་བྱིན་རླབས་དང་། ནང་གི་རྐྱེན་དད་པ་མ་འཛོམས་ན་
རང་ཅག་འདྲེན་པའི་སྤྱོད་ཡུལ་དུ་མི་འགྱུར་ཏེ། མངོན་རྟོགས་རྒྱན་ལས། ལྷ་
ཡི་རྒྱལ་པོས་ཆར་ཕབ་ཀྱང་། །ས་བོན་མི་རུང་མི་འཁྲུངས་ལྟར། །སངས་རྒྱས་
རྣམས་ནི་བྱོན་གྱུར་ཀྱང་། །སྐལ་བ་མེད་པས་བཟང་མི་མྱོང་། །ཞེས་གསུངས་
པ་དེ་ལྟར་ཆོས་ལྡན་གྱི་ཞིང་ཁྱད་པར་ཅན་ལྟ་བུར་ཡང་མི་བརྒྱ་ཕྲག་མང་་་་
པོའི་ཁྲོད་ན་རྣམ་གཡེང་གི་ངང་དུ་མི་ཚེ་ཟད་པ་ལས། མི་ལུས་ཐོབ་པའི་རྒྱུ་
ཆོས་རྣམ་དག་བྱེད་པ་རེ་གཉིས་ལས་མེད་པས་ཀྱང་ཤེས་ནུས། འདི་ལྟར་
དལ་འབྱོར་དོན་ཆེ་བར་བསམ་དུས། རང་སྟེང་དུ་ཚུར་བསྐོར་ནས་བསམ་
པ་དང་། རྙེད་དཀའ་བ་བསམ་དུས་གཞན་སྟེང་དུ་ཕར་བསྐོར་ནས་
བསམས་ན་འགྲིག་པར་གསུངས། དེས་ན་དལ་བའི་རྟེན་ལ་སྙིང་བོ་ལེན་
97



འདོད་མཚན་ཉིད་ཚང་བ་ཞིག་བསྐྱེད་པ་ལ། བླ་མ་ཞང་གིས། དེ་མ་ཁད་ལ་
གྲོལ་རྟགས་འདོད། །བཤོལ་ལ་ཁད་ཀྱི་སྔ་ལྟས་ཡིན། །སྙིགས་བསྲིངས་འདོད་
ཐག་མ་ཉེ་མཛོད། །གསུངས་པ་ལྟར་ཟླ་རེ་ཞག་རེ་ཙམ་གྱིས་འགྲུབ་བོ་སྙམ་
པའི་འདོད་ཐག་ཉེ་བ་མ་ཡིན་པར་ཆོས་བྱེད་དགོས་པ། སྒྲུབ་ནུས་པ། ཚེ་
འདིར་བསྒྲུབ་དགོས་པ། ད་ལྟ་ཉིད་དུ་ཆོས་བྱ་དགོས་པར་ཐག་བཅད་དེ་
སྔོན་འཕན་ཡུལ་དུ་རྨའི་ཕྱྭ་མཁར་ཞེས་པ་དགྲ་ལག་ཏུ་ཤོར་བ་སླར་རང་་་་་་
ལག་ཏུ་ཐོབ་ཚེ། རྒད་པོ་ཞེན་ཆེ་བ་ཞིག་གིས་རྨའི་ཕྱུ་མཁར་ཐོབ་པ་འདི་རྨི་
ལམ་མིན་རུང་སྟེ་ཟེར་བ་ལྟར། དལ་འབྱོར་ཐོབ་པ་འདི་རྨི་ལམ་མིན་ན་རུང་
སྟེ་སྙམ་པའི་དགའ་བ་སྐྱེས་ན་དལ་འབྱོར་གྱི་རྟོགས་པ་སྐྱེས་པའི་ཚད་ཡིན་
ལ། དེས་ན་མ་ཤི་ཚུན་ཆད་ཀྱི་བདེ་བ་སྒྲུབ་པ་དང་སྡུག་བསྔལ་སེལ་བ་ཙམ་
མིན་པར། ཕྱི་མ་ཕན་ཆད་ཀྱི་གཏན་བདེའི་ལམ་བཟང་བསྒྲུབས་ཏེ་རྙེད་
དཀའ་དོན་ཆེ་དལ་འབྱོར་གྱི་ལུས་རྟེན་དོན་མེད་དུ་མི་གཏོང་བར། བླ་མ་
སངས་རྒྱས་འབྲལ་མེད་དུ་བསྟེན་ནས་ཐེག་པ་མཆོག་གི་གདམས་པའི་སྙིང་
བོ་ཉམས་སུ་བླངས་པའི་འབྲས་བུ་ཚེ་འདིར་རྒྱལ་བའི་གོ་འཕང་བདེ་བླག་ཏུ་
ཐོབ་པར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ།
ཞེས་གསོལ་བ་བཏབ་པས་སྤྱི་བོའི་བླ་མ་ལྷའི་སྐུ་ལས་བདུད་རྩི་འབེབས་སྦྱང་
བྱེད་པ་སོགས་གོང་ལྟར་བསམ་མོ། །གསུམ་པ་མཇུག་ཏུ་ཇི་ལྟར་བྱ་བ་
ནི། ཐུན་མཚམས་སུ་དལ་འབྱོར་གྱི་ཆོས་སྐོར་སྟོན་པའི་གསུང་རབ་དགོངས་
འགྲེལ་དང་བཅས་པར་བལྟ་བ་སོགས་སྔར་བཞིན་ནོ། །འདི་ཡན་ནི་སྐྱེས་བུ་



གསུམ་ཀའི་ལམ་ལ་མཁོ་བ་དང་། ལྷག་པར་ཆོས་བྱེད་པའི་བློ་སྐྱེ་བའི་ཆེད་
གཙོ་བོ་ཡིན་ལ། སྙིང་བོ་ལེན་ཚུལ་གྱི་ལམ་དངོས་ནི་སྐྱེས་བུ་ཆེན་པོའི་ལམ་
ཡིན། སྤྱིར་སྐྱེས་བུ་གསུམ་གྱི་ནང་དུ་གསུང་རབ་ཀྱི་བརྗོད་བྱ་ཐམས་ཅད་
འདུས་ཏེ་ཐོབ་བྱ་ལ་མངོན་མཐོ་ངེས་ལེགས་གཉིས་ལས། དང་པོ་བྱང་ཆུབ་
ལམ་སྒྲོན་དུ། གང་ཞིག་ཐབས་ནི་གང་དག་གིས། །འཁོར་བའི་བདེ་བ་ཙམ་
དག་ལ། །རང་ཉིད་དོན་དུ་གཉེར་བྱེད་པ། །སྐྱེས་བུ་དེ་ནི་ཐ་མར་ཤེས། །
ཞེས་མངོན་མཐོ་ལས་བརྩམས་ཏེ་གསུངས་པ་རྣམས་སྐྱེས་བུ་ཆུང་ངུའི་་་་་་་
ཁོངས་སུ་འདུ་བ་དང་། ངེས་ལེགས་ལ་ཐར་བ་དང་ཐམས་ཅད་མ ཁྱེན་པ་
གཉིས་ཡོད་པ་ལས། དང་པོ། སྲིད་པའི་བདེ་བ་ལ་རྒྱབ་ཕྱོགས་ཤིང་། །སྡིག་
པའི་ལས་ལས་ལྡོག་བདག་ཉིད། །གང་ཞིག་རང་ཞི་ཙམ་དོན་གཉེར། །སྐྱེས་
བུ་དེ་ཉིད་འབྲིང་ཞེས་བྱ། །ཞེས་ཐར་བ་ལས་བརྩམས་ཏེ་གསུངས་པའི་
གསུང་རབ་ཀྱི་དོན་ཐམས་ཅད་སྐྱེས་བུ་འབྲིང་གི་ལམ་དུ་འདུས་པས། ཐུན་
མོང་བའི་ལམ་དེ་གཉིས་སྐྱེས་བུ་ཆེན་པོའི་ལམ་ཉམས་སུ་ལེན་པའི་སྔོན་དུ་
འགྲོ་དགོས། གཉིས་པ་ཐམས་ཅད་མཁྱེན་པ་ལས་བརྩམས་ཏེ་གསུངས་པའི་
བརྗོད་བྱ་ཐམས་ཅད་སྐྱེས་བུ་ཆེན་པོའི་ལམ་གྱི་ནང་དུ་འདུ་ཚུལ། རང་རྒྱུད་
རྟོགས་པའི་སྡུག་བསྔལ་གྱིས། །གང་ཞིག་གཞན་གྱི་སྡུག་བསྔལ་ཀུན། །ཡང་
དག་ཟད་པར་ཀུན་ནས་འདོད། །སྐྱེས་བུ་དེ་ནི་མཆོག་ཡིན་ནོ། །གསུངས་པ་
ལྟར་སྐྱེས་བུ་གསུམ་གྱི་ལམ་ལ་རིམ་བཞིན་འཁྲིད་པའི་དགོས་པ་ནི། གདུལ་
བྱ་རབ་འབྲིང་ཐ་གསུམ་ལ་ཕན་འདོགས་པའི་ཆེད་དང་། སྐྱེས་བུ་འོག་མའི་
99



ལམ་རང་རྒྱུད་ལ་མ་སྐྱེས་པར། གོང་མའི་ལམ་རང་རྒྱུད་ལ་སྐྱེས་པར་རློམ་
པའི་ང་རྒྱལ་གཞོམ་པའི་ཆེད་དུ་དེ་ལྟར་གསུངས་པ་ཡིན་ནོ། །གཉིས་པ་སྙིང་
བོ་ཇི་ལྟར་ལེན་པའི་ཚུལ་ལ། སྐྱེས་བུ་ཆུང་ངུ་དང་ཐུན་མོང་བའི་ལམ་གྱི་
རིམ་པ་ལ་བློ་སྦྱང་བ། སྐྱེས་བུ་འབྲིང་དང་ཐུན་མོང་བའི་ལམ་གྱི་རིམ་པ་ལ་
བློ་སྦྱང་བ། སྐྱེས་བུ་ཆེན་པོའི་ལམ་གྱི་རིམ་པ་ལ་བློ་སྦྱང་བ་དང་གསུམ། དང་
པོ་ལ་ཡང་ཐུན་གྱི་ངོ་བོ་ལ་ཇི་ལྟར་བྱ་བ་དང་། ཐུན་མཚམས་སུ་ཇི་ལྟར་བྱ་
བ་གཉིས། དང་པོ་ལ་སྦྱོར་དངོས་རྗེས་གསུམ་ལས། དང་པོ་སྤྱི་བོར་བླ་མ་ལྷ་
གསལ་འདེབས་ཤིང་གསོལ་བ་གདབ་པ། ཀུན་སློང་བཅོས་ཏེ་ཉམས་ལེན་སྔ་
མའི་དམིགས་པ་མ་བོར་བའི་སྟེང་འཆི་བ་དྲན་ཏེ་སྡུག་བསྔལ་གྱིས་འཇིགས་
ནས་སྐྱབས་འགྲོ་དང་ལས་འབྲས་སོགས་ཉམས་ལེན་དངོས་གཞིར་རང་རྒྱུད་
ལ་བསྐྲུན་ཏེ། བདུད་རྩི་འབེབས་སྦྱང་གི་སྒོ་ནས་རྟོགས་པ་སྐྱེས་པའི་གེགས་
བྱེད་སྦྱངས། རང་གཞན་གྱི་རྒྱུད་ལ་ཉམས་རྟོགས་རྒྱས་པར་བསམ་པ་སོགས་
གོང་འོག་ཐམས་ཅད་དུ་འདྲའོ། །གཉིས་པ་ཆུང་ངུའི་བསམ་པ་སྦྱོང་བ་
དངོས་དང༌། གསུམ་པ་དངོས་གཞི་ལ་བསམ་པ་དེ་སྐྱེས་པའི་ཚད། དེ་ལ་
ལོག་རྟོག་བསལ་བའོ། །དང་པོ་ལ་འཇིག་རྟེན་ཕྱི་མ་དོན་གཉེར་གྱི་བློ་བསྐྱེད་
པ་དང་། འཇིག་རྟེན་ཕྱི་མར་བདེ་བའི་ཐབས་བསྟེན་པའོ། །དང་པོ་ལ།
འཇིག་རྟེན་འདིར་རིང་དུ་མི་གནས་པའི་འཆི་བ་རྗེས་སུ་དྲན་པ་དང་།
འཇིག་རྟེན་ཕྱི་མར་ཇི་ལྟར་འགྱུར་བ་འགྲོ་བ་གཉིས་ཀྱི་བདེ་སྡུག་བསམ་པ་་་
གཉིས་ལས། དང་པོ་ལ་འཆི་བ་དྲན་པ་མ་བསྒོམས་པའི་ཉེས་དམིགས།
100



བསྒོམས་པའི་ཕན་ཡོན། འཆི་བ་དྲན་པའི་བློ་ཇི་ལྟ་བུ་ཞིག་བསྐྱེད་པ། འཆི་
བ་དྲན་པ་བསྒོམས་པའི་ཚུལ་དངོས་དང་བཞི། དང་པོ་ནི། དེ་ཡང་རང་གི་
གཉེན་ཉེ་དུ། འཁོར་ལོངས་སྤྱོད་སོགས་ཀྱི་འགོ་མི་ཐོན་གྱི་དོགས་ནས་འཆི་
བ་ལ་སྐྲག་པ་གྲོང་བ་ཚོའི་ནང་ན་མང་བས། དེ་དག་ཆོས་ལ་བློ་མ་སྦྱངས་
པའི་སྐྲག་ལུགས་ཡིན། འོ་ན་སྒོམ་ལུགས་ཆོས་དང་མཐུན་པར་བྱེད་ན་ཕྱི་
ནང་གི་རྟེན་འབྲེལ་ལེགས་ཚོགས་ཚང་བའི་དལ་འབྱོར་གྱི་ལུས་འདིའི་སྟེང་
ནས་ཕྱིན་ཆད་ངན་སོང་གི་སྒོ་ཁེགས་པ་ཞིག་མ་བྱས་པར་ཤི་ན་སྡུག་བསྔལ་
བཟོད་པར་དཀའ་སྙམ་དུ་འཆི་བ་དྲན་ལུགས་འདི་ལེགས་ལ། རྟེན་འདིར་
སྙིང་བོ་ལེན་པའི་གེགས་ཀྱི་གཙོ་བོ་མི་རྟག་པ་ལ་རྟག་པར་འཛིན་པ་འདི་་་་་
ཡིན། དེ་ལ་ཡང་ཕྲ་རགས་གཉིས་ཡོད་པའི་ནང་ནས་རགས་པ་མི་འཆི་སྙམ་
པའི་རྟག་འཛིན་འདི་ཡིན། རང་རེ་རྣམས་ཀྱིས་ཉིན་རེ་བཞིན་དེ་རིང་ཡང་
མི་འཆི་དེ་རིང་ཡང་མི་འཆི་སྙམ་དུ་བློས་མི་འཆི་བའི་ཕྱོགས་བཟུང་སྟེ་ཚེ་་་་
འདིའི་སྣང་ཤས་ཀྱིས་དམ་དུ་བསྒྲིབས་ན། ཀོ་རློན་གྱི་ཞྭ་རིམ་གྱིས་ཇེ་དམ་དུ་
འགྲོ་བའི་དཔེ་ལྟར་ཡུན་རིང་སྡོད་པའི་བློ་སྐྱེས་ཏེ། གནས་ཁང་། ཡོ་བྱད།
གྲོགས། ཟས་ནོར་གསོག་སྲུང་གིས་ཚེ་འདིའི་འདོད་བདེ་འབའ་ཞིག་བསྒྲུབ་
པའི་དབང་དུ་སོང་སྟེ། བླ་མ་དང་དགེ་བའི་གྲོགས་པོ་དག་རྒྱང་དུ་འཕངས་
ནས་དམ་ཚིག་ལ་སེལ་ཞུགས། གང་དུ་བསྡད་ཀྱང་སྡིག་གྲོགས་དང་ཕྱི་ནང་
གི་དགྲ་ནད་གདོན་རྐྱེན་ངན་དུ་མ་ཚེར་མ་གཟེངས་པ་ལྟར་འདུས་ལ་དེ་་་་་
དག་སེལ་བའི་ཐབས་ཁོ་ན་ཡིད་ལ་བསམ་པ་ལས། རྟག་འཛིན་འགོང་བོ་
101



འདི་ཉིད་གཞོམ་པ་གལ་ཆེ་སྟེ། མདོ་དྲན་ཉེར་ལས་ཀྱང་། ཕྱིན་ཅི་ལོག་
བཞིའི་ནང་ནས་རྟག་འཛིན་འདིས་སྡུག་ཏུ་བཅུག་པར་གསུངས་ལ། རྗེ་སྐལ་
ལྡན་རས་པས་ཀྱང་། ལོ་རྒན་གཞོན་གྲོགས་པོ་མང་པོ་ཞིག །དགྲ་འཆི་བས་
བཅོམ་པ་མཐོང་བཞིན་དུ། །རང་མི་འཆི་སྙམ་པའི་བློ་བདེ་བོ། །ཁྱོད་ཕྱིས་
ནས་འགྱོད་པའི་དུས་ཤིག་འབྱུང་། །ཞེས་པ་ལྟར། དེ་ཡང་འཇིག་རྟེན་ཕྱི་
མར་མི་འགྲོ་བའི་བློ་ཡོད་ན་དེའི་རིང་དགྲ་མེད་ལ་གཉེན་མང་བ། གནོད་པ་
གཏམ་ངན་མེད་ལ་ཕན་བདེའི་གྲགས་སྙན་ཆེ་བ་སོགས་ཡོད་དགོས་ཤིང་། །
དེ་དག་ལ་བརྟེན་ནས་ཆགས་སྡང་རྨོངས་གསུམ་ང་རྒྱལ་ཕྲག་དོག་ལ་སོགས་
པའི་རྩ་ཉོན་ཉེ་ཉོན་སོགས་ཀྱི་ཉོན་མོངས་དྲག་པོ་སྐྱེས། དེའི་དབང་
གིས་མི་དགེ་བཅུ་མཚམས་མེད་ལ་སོགས་པའི་ལས་བསགས། ངན་འགྲོར་སྐྱེ་
བའི་ལས་མཐུ་ཆེ་བར་སོང་བ་ན། གཉེན་པོ་ཆོས་དང་རྒྱབ་འགལ་དུ་བྱས་ཏེ་
མཐོ་རིས་དང་ཐར་བའི་སྲོག་རྩ་གཅོད། ངན་འགྲོའི་སྡུག་བསྔལ་མེ་འབར་
བའི་ཀློང་དུ་ཚུད་ན་དེ་ལས་ཉེས་དམིགས་ཆེ་བ་གང་ནའང་མེད་དེ། རྗེ་སྐལ་
ལྡན་རས་པས། སྔར་ཕན་ཆད་འཁོར་བའི་གནས་འདིར་འཁྱམས། །དེ་ལས་
དང་ཉོན་མོངས་གཉིས་ཀྱིས་བྱས། །དབང་ལས་ཉོན་གཉིས་ཀྱིས་འཛིན་དུས་
འདིར། །སེམས་བདེ་མོའི་གདེང་དེ་རྙེད་པ་དཀའ། །གསུངས་སོ། །ཡང་
སྐབས་ལ་ལར་འཆི་བ་དྲན་ཏེ་ཐོས་བསམ་སྒོམ་པའི་སྟངས་ཀ་རེ་བྱེད་ཀྱང་།
ཚེ་འདི་བ་ཙམ་དང་ཉེས་སྤྱོད་སྡིག་ལྟུང་དང་འབྲེལ་ན་དགེ་བ་སྟོབས་ཆུང་
ཞིང་སྡིག་དང་མ་འདྲེས་པ་དཀོན་ལ། སང་བྱེད་གནངས་བྱེད་ཀྱི་ངང་དུ་
----
-
-
102



ཆོས་མི་སྒྲུབ་པར་ཤི་བ་མང་བས་དེའི་ཚེ་ན། དགེ་བཤེས་སྟོན་པའི་གསུང་
འདི་ཆོས་དང་ཆོས་མིན་འབྱེད་པའི་གནམ་ཐིག་ཡིན་པས་འདི་དྲན་དགོས།
ཉོན་མོངས་པའི་གཉེན་པོར་འགྲོ་ན་ཆོས་ཡིན། མི་འགྲོ་ན་ཆོས་མིན།
འཇིག་རྟེན་པ་ཀུན་དང་མི་མཐུན་ན་ཆོས་ཡིན། མཐུན་ན་ཆོས་མིན། རྒྱལ་
བའི་བཀའ་ལུང་དང་མཐུན་ན་ཆོས་ཡིན། མི་མཐུན་ན་ཆོས་མིན། རྗེས་
བཟང་ན་ཆོས་ཡིན། རྗེས་ངན་ན་ཆོས་མིན་གསུངས་པ་ཤེས་པར་བྱས་ལ།
འཆི་ཆོས་ལ་འཕེལ་འགྲིབ་མི་ཆེ་བར་གུས་སྦྱོར་རྟག་སྦྱོར་གྱི་སྒོ་ནས་རང་གི་
རྒྱུད་མ་རུངས་པར་བྱེད་པའི་ཉེས་དམིགས། སྒྲུབ་པ་ལ་ནན་ཏན་དང་བྲལ་
བའི་ཉེས་དམིགས། འཆི་བར་འགྱོད་བཞིན་པའི་ཉེས་དམིགས་ཐམས་ཅད་
ལྡོག་པར་མ་བྱས་ན། ཕན་པའི་ཆོས་ཀྱིས་ཕོངས་ཏེ་སྡིག་པའི་ནོར་གྱིས་ཕྱུག་
པར་འགྱུར་ཚུལ་དྲན་བཞིན་པའི་ངང་ནས་སེམས་སྐྱོ་ལྷང་ལྷང་འཇིག་རྟེན་
ཕ་རོལ་ངན་སོང་མུ་མཐའ་མེད་པར་འཁྱམས་དགོས་བྱུང་ན། དགྱེར་ཆེན་
པོས། སྨོན་འགྲོ་ཆོས་གྲགས་ཀྱི་གཏམ་རྒྱུད་དང་སྦྱར་ནས་གསུངས་པ་ནི། མི་
ཚེ་ཧྲིལ་གྱིས་གྲྭ་སར་བསྡད། །རྒས་ཁར་ཚེ་འདི་མ་སྤངས་པས། །གནས་གཞི་
དགོན་པས་ཞེན་པ་བྱས། །སྡེ་འཁྲུག་ལ་སོགས་སྡིག་པ་རྣམས། །བྱས་ནས་
གནས་དགོན་ཤུལ་དུ་བཞག །རང་ཉིད་མནར་མེད་མེ་ནང་དུ། །འགྲོ་བ་
ཐམས་ཅད་མི་རྟག་པ། །མ་བསམས་པ་ཡིས་ལན་པ་ཡིན། །ཞེས་གསུངས་པ་
ལྟར། སྡིག་ཆེན་རྒྱ་མཚོ་ལྟར་བསགས་པ་དང་། ཚེ་འདིའི་གྲབས་གཤོམ་
ཐམས་ཅད་དོར་ཅིང་སྤངས་ནས། ཕྱི་མར་ཕན་པའི་ཐབས་རང་ཉིད་འཆི་
103
.



བས་མི་འཇིགས་པའི་གོ་འཕང་དམ་པར་ཕྱིན། སེམས་ཅན་གཞན་ཡང་དེར་
འཁྲིད་ཆོག་པ་ཞིག་བྱེད་དགོས་སོ། །གཉིས་པ་འཆི་བ་བསམས་པའི་ཕན་
ཡོན་ནི། དཔེར་ན་འདུག་འདོད་མེད་པའི་མགྲོན་པོ་དེས། ཁང་ཞིང་གཉེན་
སྒྲིག་སོགས་ཀྱི་བྱ་བ་ལ་དགོས་མེད་དུ་མཐོང་ནས། ལམ་གྲོགས་བྲོ་ཆས་ཁལ་
རྟ་སོགས་ཁྲིགས་ཁྲིགས་ངེས་ངེས་བྱེད་པ་ལྟར། འཆི་བ་རྗེས་སུ་དྲན་པའི་བློ་
རྣལ་མ་རང་རྒྱུད་ལ་སྐྱེས་ན། འཇིག་རྟེན་གྱི་བྱ་གཞག་ཐམས་ཅད་སྙིང་བོ་
མེད་པའི་བསླུ་བྲིད་འབའ་ཞིག་ཏུ་མཐོང་ནས་ཆོས་སྒྲུབ་པའི་མཐུན་རྐྱེན་་་་་
ཉུང་ངུ་ཙམ་གྱིས་ཆོག་ཤེས་པར་འགྱུར་བ་ཡང་། དགེ་བཤེས་པོ་ཏོ་བས།
ངེད་ཀྱིས་ཆོས་སྒྲུབ་པའི་སྒྲུབ་རྒྱུགས་འཆི་བ་མི་རྟག་པ་དྲན་པ་འདི་ལས་ཁེ་
ཆེ་བ་མ་བྱུང་གསུངས་པ་ལྟར། སྙིང་ཐག་པ་ནས་མི་རྟག་པ་བསམས་ན་དེ་
ལས་སྟོབས་ཆེ་བ་མེད་དེ། བྱ་བ་མ་ཡིན་པ་ཀུན་ལས་ལོག་ནས་ལུས་ངག་
ཡིད་གསུམ་དམ་པའི་ཆོས་ཁོ་ན་ལ་གཞོལ་བའི་ལག་རྗེས་ཆེན་པོ་འཇོག་པ་
འོངས་ཏེ། མྱང་འདས་ཆེན་པོ་ལས། ཞིང་རྨོ་བ་ཐམས་ཅད་ཀྱི་ནང་ནས་
སྟོན་གྱི་ལོག་མཆོག་གོ །རྗེས་ཐམས་ཅད་ཀྱི་ནང་ནས་བ་ལང་གི་རྗེས་མཆོག་
གོ །ཞེས་གསུངས་པ་དཔེར་ན། རྩྭ་ལྡུམ་རམ་པ་དང་འདྲ་བའི་ཉོན་མོངས་
པས། ཞིང་ས་བཟང་པོ་དང་འདྲ་བའི་རང་གི་རྒྱུད་མ་རུངས་པར་བྱས་པ།
བཤེས་གཉེན་བསྟེན་ཚུལ་དང་དལ་འབྱོར་རྙེད་དཀའ་ལྟ་བུའི་དྲོད་གཤེར་་་་
འཛོམས་པའི་སྟོན་དུས་སུ། མི་རྟག་པ་དང་འཆི་བའི་འདུ་ཤེས་ཀྱི་ལོག་གིས་
ཉོན་མོངས་པ་དང་། དེ་ལས་བྱུང་བའི་སྤྱོད་པ་ངན་པ་ཐམས་ཅད་རུལ་བར་
104



བྱས་ཏེ་ཡོན་ཏན་གྱི་ལོ་ཏོག་བཟང་པོ་སྨིན་པར་འགྱུར་རོ། །རྗེས་ཐམས་ཅད་
ཀྱི་ནང་ནས་གླང་ཆེན་ལུས་ཆེ་སྟོབས་ཀྱང་ཆེ་བས། རྐང་རྗེས་པདྨ་འདབ་
བརྒྱད་དང་འདྲ་བར་འཇོག་པ་བཞིན། འཆི་བ་མི་རྟག་པ་བསྒོམས་ན། ཉོན་
མོངས་པ་རེ་རེའི་གཉེན་པོ་མ་བསྟེན་ཀྱང་ཉེས་སྤྱོད་འཇོམས་ལ། བླ་ན་མེད་
པའི་བྱང་ཆུབ་ཀྱི་བར་གྱི་ཕུན་སུམ་ཚོགས་པའི་ལག་རྗེས་ཆེན་པོར་འཇོག་་་་
པར་འགྱུར། འདི་ལ་འཆི་བ་ནམ་འོང་སྙམ་པའི་དོན་འགྱུར་གྱི་ཐེ་ཚོམ་ཟོས་
པས་ཀྱང་དེ་ལ་ལྟོས་ནས་གནས་སྐབས་དང་མཐར་ཐུག་གི་དོན་ཆེན་པོ་ལ་་་
འཇུག་པར་འགྱུར་ཏེ། ཚོམས་ལས། གང་ཕྱིར་འཇིག་རྟེན་དོན་གཉེར་ལས། །
ཐེ་ཚོམ་ལས་ཀྱང་འཇུག་ཕྱིར་རོ། །ཞེས་གསུངས་པ་ལྟར། དེ་ཡང་བློ་ཆོས་སུ་
འགྲོ་བ་ལ་ཐོག་མར་ཚེ་འདི་ལས་བློ་སྣ་ལོག་དགོས། ཆོས་ལམ་དུ་འགྲོ་བ་ལ་
ཐོག་མར་འཁོར་བ་ལ་སྐྱུག་ལོག་པ་དགོས། ཐེག་ཆེན་གྱི་ཆོས་ལམ་དུ་འགྲོ་བ་
ལ་དེའི་སྟེང་དུ་ཐོག་མར་རང་དོན་ལ་བློ་ལོག་པ་དགོས་སོ། །གསུམ་པ་འཆི་
བ་དྲན་པའི་བློ་ཇི་ལྟ་བུ་བསྐྱེད་པ་ནི། དེ་གསུམ་གྱི་དང་པོ་ལ་མི་རྟག་པ་
དགོས་པས། རི་བོང་གི་སྐྱེས་རབས་ལས། འདུ་བ་གང་ཡོང་མཐའ་ནི་འབྲལ་
བར་འགྱུར། །དར་བ་ཡོད་ན་ངན་དང་རྒུད་པའི་མཐའ། །ཚེ་ཡང་གློག་
བཞིན་འགྱུར་བཞིན་མི་བརྟན་ནོ། །དེ་ཕྱིར་བག་ཡོད་པ་ལ་གནས་པར་
གྱིས། །ཞེས་དང་། མི་རྟག་པ་སྟོན་པའི་མདོ་ལས་ཀྱང་། ནད་མི་རྟག་ལ་ལང་
ཚོ་རྟག་པ་མིན། །འབྱོར་བ་མི་རྟག་སྲོག་ཀྱང་རྟག་པ་མིན། །སྐྱེ་བོ་མི་རྟག་
ཉིད་ཀྱིས་ཉེན་གྱུར་ན། །འདོད་པའི་ཡོན་ཏན་དགའ་བ་ག་ལ་སྐྱེས། །ཞེས་
105



གསུངས་པ་ལྟར། རང་ཅག་འགྲོ་བ་ཐམས་ཅད་སྐྱེས་མཐའ་འཆི་བ། འདུས་
མཐའ་འབྲལ་བ། བསགས་མཐའ་འཛད་པ། དར་བ་ཕུན་སུམ་ཚོགས་པའི་
མཐའ་རྒུད་པ་ཡིན་པར་མ་ཟད། གཞོན་མཐའ་རྒས་པ། འབྱོར་མཐའ་རྒུད་
པ། གསོན་མཐའ་འཆི་བ། ནད་མེད་པའང་ན་བ་ལས་མ་འདས་པར་
གསུངས་ན། རང་ཅག་འདོད་པའི་ཡོན་ཏན་ལ་དགའ་བ་སྐྱེ་དོན་མེད་དེ།
སྔོན་བདག་ཅག་གི་སྟོན་པས་རྒྱལ་སྲིད་སྐྱོང་སྐབས་ཕོ་བྲང་གི་སྒོ་བཞིར་རྒ་
ན་འཆི་བ་གཟིགས་པས་རྐྱེན་བྱས། རྒྱལ་སྲིད་མཆིལ་མའི་ཐལ་བ་བཞིན་དུ་
སྤངས་ཏེ་རབ་ཏུ་བྱུང་། མངོན་པར་རྫོགས་པར་སངས་རྒྱས་ནས་ཆོས་ཀྱི་
ཐོག་མར། ཀུན་ཤེས་ཀོའུ་དི་རྒྱ་སོགས་ལ་མིག་མི་རྟག་གོ་ཞེས་མི་རྟག་པ་
ཐོག་མར་གསུངས་པས་ན། སྔོན་བྱོན་སྟོན་པའི་རྣམ་ཐར་རྗེས་འཇུག་གདུལ་
བྱས་ཉམས་སུ་བླངས་ཏེ་འཆི་བ་ལ་སྐྲག་དགོས། སྐྲག་པ་ཙམ་གྱིས་མི་ཕན་
པར་སྡིག་སྤོང་དགེ་སྒྲུབ་བྱས། ཉོན་མོངས་པ་ཐམས་ཅད་མགོ་མནན་ཏེ་
དུག་གསུམ་གྱི་བསླད་མ་འདྲེས་པར་ཆོས་པ་རབ་འཆི་བ་ལ་བྲོད། འབྲིང་མི་
འཚེར། ཐ་མ་མི་འགྱོད་པ་ཞིག་ཡོང་དགོས། བཞི་བ་འཆི་བ་དྲན་པའི་ཚུལ་
དངོས་ལ། རྩ་བ་གསུམ། རྒྱུ་མཚན་དགུ། ཐག་བཅད་པ་རྣམ་པ་གསུམ་གྱི་
དང་པོ་ནི། ངེས་པར་འཆི་བ་བསམ་པ། ནམ་འཆི་ངེས་མེད་བསམ་པ།
འཆི་བའི་ཆོས་མ་གཏོགས་གང་གིས་ཀྱང་མི་ཕན་པར་བསམ་པ་གསུམ། དེ་
ཡང་རྩ་བ་གསུམ་ལ་རྒྱུ་མཚན་གསུམ་གསུམ་དུ་ཕྱེ་བའི་དང་པོ་འཆི་བདག་་་་
ངེས་པར་འོང་ལ་རྐྱེན་གང་གིས་ཀྱང་བཟློག་ཏུ་མེད་པ་ནི། འདི་ལྟར་བསམ་
106



''
སྟེ། རང་ཅག་རྣམས་དལ་འབྱོར་གྱི་རྟེན་ཐོབ་ནས་འཆི་མ་དགོས་ན་དེས་
ཆོག་མོད་ཀྱང་། དེ་ལྟར་མིན་པའི་ཚུལ་ཡང་། ཚོམས་ལས། གང་དུ་གནས་
ན་འཆི་བས་མི་ཚུགས་པའི། །ས་ཕྱོགས་དེ་ནི་ཡོད་པ་མ་ཡིན་ཏེ། །བར་སྣང་
ལ་མེད་རྒྱ་མཚོའི་ནང་ན་མེད། །རི་བོ་རྣམས་ཀྱི་གསེབ་དུ་ཞུགས་ནའང་
མིན། །ཞེས་དང་། རྒྱལ་བའི་དབང་བོ་བསྐལ་བཟང་རྒྱ་མཚོས། དཔལ་འཆི་
མེད་རྡོ་རྗེའི་སྐུ་བརྙེས་ཀྱང་། །སྐྱབས་སངས་རྒྱས་དེ་ཡང་འདའ་ཚུལ་
སྟོན། །ཞེས་པ་ནས། ཁོང་འགྲོ་བ་མི་ཡི་སྐྱེས་བུ་རྣམས། །དུས་རིང་མཐའ་ལོ་
བརྒྱ་ཚུན་ཆད་དུ། །གཅིག་ཙམ་ཡང་མི་སྡོད་འཆི་བར་ངེས། །གསུངས་པ་
ལྟར། རང་ལུས་འདི་ལྟ་བུ་ཉམ་ཆུང་བ་འཆི་བ་ལས་མ་འདས་པར་མ་ཟད།
རྡོ་རྗེའི་སྐུ་བརྙེས་ཤིང་སྐྱེ་འཆི་ལ་རང་དབང་ཐོབ་པའི་སངས་རྒྱས་བྱང་་་་་་་
སེམས་རྣམས་ཀྱང་གདུལ་བྱ་རྟག་འཛིན་ཅན་རྣམས་ཆོས་ལ་བསྐུལ་ཕྱིར་་་་་་
འདའ་ཚུལ་བསྟན། དེ་བཞིན་དུ་རྒྱ་བོད་ཀྱི་མཁས་བཙུན་གྲུབ་པའི་དབང་
ཕྱུག་ལོ་པཎ་རྒྱལ་བློན་གང་ཟག་མཆོག་དམན་མཐའ་ཡས་པ་མ་བརྟགས་ན་
བཞུགས་ཡོད་ཡོད་འདྲ་བ་ལ་ལེགས་པར་དཔྱད་ཚེ་རེ་རེའི་ཙམ་གྱིས་ཆོས་་་་་
སྲིད་ཀྱི་ཕྱག་རྗེས་བཞག་པ་དང་མིང་ཙམ་རེ་ལུས་པ་མ་གཏོགས་ཐམས་ཅད་
འདས་ཟིན། རང་གི་མངོན་སུམ་གྱི་སྤྱོད་ཡུལ་དུ་གྱུར་པའི་མཁན་སློབ་ཕ་མ་
མཛའ་བཤེས་སོགས་དགྲ་གཉེན་བར་མའི་འགྲོ་བ་མཐའ་ཀླས་པ་ཞིག་་་་་་་་
འཇིག་རྟེན་ཕ་རོལ་ཏུ་སོང་ཟིན། ད་ལྟ་འཛམ་གླིང་འདིར་དུས་ངན་གྱི་
དམག་འཁྲུག་གཅིག་གི་ནང་ནས་མི་ཁྲི་ཕྲག་མང་པོ་འཆི་བ་མཐོང་ཐོས་ཀྱི་་་
107
，



ཡུལ་དུ་གྱུར་ཅིང་། ད་ནས་ལོ་བརྒྱ་ཚུན་ཆད་དུ་གླིང་འདིར་རྒན་པོ་ནས། ད་
ནངས་བཙས་པའི་བྱིས་པ་ཚུན་ཆད་གཅིག་ཀྱང་མི་སྡོད་པར་དུས་ངེས་པའི་
སྒོ་ནས་མི་འཆི་བྱ་བ་དང་། ཡུལ་ངེས་པའི་སྒོ་ནས་མི་འཆི་བྱ་བ་མེད་པར།
མའི་མངལ་དུ་ཆགས་པ་ནས་བཟུང་། རི་གཟར་གྱི་འབབ་ཆུ་བཞིན་སྐད་
ཅིག་ཀྱང་མི་སྡོད་པར་འཆི་བདག་གི་དྲུང་དུ་འགྲོ་བ་ལ། ཕྱག་ན་རྡོ་རྗེ་སོགས་
མཐུ་སྟོབས་ཅན་གྱིས་བསྲུང་བ་བྱས་ཀྱང་བཟློག་ཏུ་མེད། འཚོ་བྱེད་གཞོན་
ནུའི་སྨན་དང་། མགྱོགས་པའི་འགྲོས། དམག་གི་དཔུང་། དབང་ཆེན་གྱི་
དཔོན། རྒྱུ་ནོར་གྱི་དངོས་པོ། གཉེན་གྱིས་ཁ་ཏ་བསྒྲིགས་པ་སོགས་ཅི་བྱས་
ཀྱང་ཕན་པ་མེད་པར་འཆི་བདག་གིས་མི་རྙེད་མི་སྲིད་དེ། སྤྱན་རས་
གཟིགས་དབང་སྐལ་ལྡན་རྒྱ་མཚོས། འཆི་བདག་གིས་མི་ཚུགས་ས་ཕྱོགས་
མེད། །སྔོན་དུས་ཀྱི་མི་ཀུན་འཆི་བས་བཅོམ། །གང་བླངས་ཀྱི་ལུས་དེ་ངེས་
པར་འཇིག །དེ་ཕྱིར་ན་འཆི་ལས་ཐར་ཐབས་མེད། །ཅེས་པ་ལྟར། མཁའ་
ལ་རྒྱུ་བའི་མཁའ་ལྡིང་དྲང་སྲོང་ཉི་ཟླ་སོགས་སྟེང་ན་ཡོད་པ་ཀུན་ཀྱང་བྱ་་་་
རྙིས་བཟུང་བ་བཞིན་འཆི་བདག་གིས་དབང་མེད་དུ་འདྲེན། ས་འོག་ན་ཡོད་
པའི་ཀླུ་ལ་སོགས་པ་ཉ་ལྕགས་ཀྱུས་དྲངས་པ་བཞིན་འཛིན། བར་ན་ཡོད་
པའི་གང་ཟག་མཐོ་འབྲིང་དམན་གསུམ་རྒྱལ་པོ་ཆེན་པོའི་ཁྲིམས་ཀྱིས་་་་་་་
འཛིན་པ་ལྟར་འཁྲིད་པར་འགྱུར་ལ། གཞན་ཡང་རྒྱ་གར་དུ་འཕགས་སྐྱེས་
པོས་སེར་སྐྱར་དམག་དྲངས་ནས་ལས་མཐུན་མང་པོ་བསད་པའི་དུས་སུ།
སངས་རྒྱས་ཀྱིས་བྱིས་པ་གཉིས་ལྷུང་བཟེད་དང་། གཉིས་ཉི་ཟླའི་གཞལ་
108



མེད་ཁང་། གཉིས་རྒྱ་མཚོའི་ནང་། གཉིས་རི་རབ་ཀྱི་ཁོང་གསེང་དུ་སྦས།
བུད་མེད་ལྔ་བརྒྱའི་རྐང་བ་བཅད་པར་ལྷའི་བདུད་རྩི་བྲན་དུ་བཅུག་པ་་་་་་
སོགས་མཛད་ཀྱང་། སླར་གཟིགས་ཚེ་ཐམས་ཅད་ཤི་ཟིན་པས་ཡུལ་གང་དུ་
ཕྱིན་ཀྱང་མི་འཆི་བའི་ངེས་པ་མེད་དེ། པད་དཀར་བདུན་པའི་ཞལ་ནས།
སྐྱེས་ནས་སྐད་ཅིག་ཙམ་ཞིག་སྡོད་དབང་ཡང་མེད་པར། །འཆི་བདག་
གཤིན་རྗེའི་དྲུང་དུ་བང་རྩལ་གྱིས་བརྒྱུག་པས། །གསོན་པོ་ཟེར་ཡང་འཆི་
བའི་ལམ་ཆེན་ལ་ཆས་འདུག །ཉེས་ཅན་གསོད་སར་འཁྲིད་པའི་སྣང་ཚུལ་
འདི་སྐྱོ་བ། །ཞེས་གསུངས་སོ། །གཉིས་པ་ཚེ་ལ་སྣོན་པ་མེད་ཅིང་འབྲིད་བྱེད་
བར་མ་ཆད་དུ་ཡོད་པ་ནི། རང་ཅག་རྣམས་ངེས་པར་འཆི་བ་ཡིན་ཏེ། སྐྱེ་བ་
སྔོན་མས་བསགས་པའི་ཚེ་ཕལ་ཆེར་ཟད་ནས། དཔེར་ན་ཟས་ནོར་ལ་སོགས་
པ་སྔ་མ་ཟད་པ་ན་ཕྱི་མ་བསྣན་ནས་འཕེལ་བ་ལྟ་བུས་ཚེ་ལ་སྣོན་པ་རྒྱག་་་་་
ཐབས་མེད། འོ་ན་ཚེ་སྒྲུབ་གསུངས་པ་ཇི་ལྟར་ཡིན་ན། གནས་སྐབས་དུས་
མིན་གྱི་འཆི་བ་བཟློག་ཐབས་སུ་གསུངས་པའི་རྟགས། དུས་མིན་འཆི་བའི་
མཚན་མ་མཐོང་བ་ན། །ཞེས་གསུངས་པ་རེད་མོད། གཏན་གྱི་འཆི་བའི་
མཚན་མ་མཐོང་བ་ན། །མ་གསུངས་པས་གཏན་ནས་མི་འཆི་བའི་ཐབས་སུ་
ཚེ་སྒྲུབ་གསུངས་པ་མེད། དེས་ན་རི་རྩེ་ནས་རྦབ་རྡོ་འདྲིལ་བ། ཐགས་
མཁན་གྱིས་ཐགས་འཐག་པ། གར་མཁན་གྱིས་གར་འཁྲབ་པ། ཉེས་
ཅན་གསོད་སར་འཁྲིད་པ་སོགས་དཔེར་བཀོད་ནས་ད་ལྟ་ཚེ་ཚད་དྲུག་ཅུ་ཁ་
རལ་དུ་གྱུར་འདུག་ན། ཞག་སུམ་ཅུས་ཟླ་བ་འཛད། ཟླ་བ་བཅུ་གཉིས་ཀྱིས་
.
1 09



ལོ་འཛད། དབུགས་འབྱུང་རྔུབ་ཉི་ཁྲི་ཆིག་སྟོང་གིས་ཞག་འཛད་པ་སོགས་
ལྟག་ཆུ་བཅད་པའི་རྫིང་བུ་བཞིན་ཚེ་ལ་གསར་དུ་སྣོན་རྒྱུ་མེད་པར་ཟད་་་་་་
ནས་འགྲོ་བ་ཤེས་དགོས་ལ། མི་ཤེས་པ་ནི་རྣམ་འགྲེལ་ལས། འཁྲུལ་ཕྱིར་
སྒོང་གི་ཐ་དད་བཞིན། །ཞེས་དཔེར་ན་སྔ་ཕྱི་རིམ་པར་སྒོང་གཉིས་གཤིབས་
ཏེ་ཚང་ནང་དུ་བཞག་ན། སྔོན་དང་རྗེས་སུ་བཞག་པའི་སྒོ་ངའི་དབྱེ་བ་སོ་
སོར་འབྱེད་མི་ཤེས་པ་ལྟ་བུ་ཡིན་གསུངས། གཞན་ཡང་དཔེ་ཆོས་སུ། མཚེའི་
རྩྭ་ཕུང་བཞིན་ཞེས་པ་གང་ཡིན་ན། འཁོར་བའི་བྲག་གཡང་གི་ལོགས་སུ་
འདོད་ཡོན་གྱི་རོ་ལ་ཞེན་པའི་མི་ཞིག རོ་མངར་ཅན་གྱི་ཤིང་ཐོག་ལེན་ཕྱིར་
རྐང་ལག་རྩྭ་ཕུང་རེ་ལ་བརྟེན་ཏེ། བླངས་ནས་ཞིམ་ཞིམ་དུ་ལོངས་སྤྱོད་པ་ན།
ཉིན་ཞག་གི་བྱི་བ་དཀར་ནག་གཉིས་ཀྱིས་མཚེའི་རྩྭ་ཕུང་ལས་ཉུང་ངུ་རེ་་་་
བཅད་ཀྱིན་འཁྱེར་བ་མ་ཚོར་བར་ཟད་པའི་ཚེ། སྡུག་བསྔལ་གྱི་རྦ་ཀློང་མི་
བཟད་པར་འཁྲིགས་པའི་གཡང་དུ་ལྟུང་བར་འགྱུར་བས་མཚོན། རླུང་ནང་
གི་མར་མེ། རྩྭ་རྩེའི་ཟིལ་བ་སོགས་དང་འདྲ་དཔེ་སྦྱར་ཏེ་མྱུར་དུ་འཇིག་པའི་
ངང་ཚུལ་བསམ་དགོས་པ་ཡང་། སྤྱོད་འཇུག་ལས། ཉིན་མཚན་སྡོད་པ་ཡོང་
མེད་པར། །ཚེ་འདི་རྟག་ཏུ་གོད་འགྱུར་ཞིང་། །སྣོན་པ་གུད་ནས་འོང་མེད་
ན། །བདག་ལྟ་འཆི་བར་ཅིས་མི་འགྱུར། །ཞེས་དང་། མདོ་ལས། དཔེར་ན་
ཐགས་ནི་བརྐྱངས་པ་ལ། །སྤྱན་ནི་གང་དང་གང་བཅུག་པའི། །སྤུན་གྱིས་
གཏིང་ལ་གཏུགས་པ་ལྟར། །མི་རྣམས་སྲོག་ཀྱང་དེ་བཞིན་ནོ། །ཞེས་
གསུངས་པ་སོགས་རྒྱ་ཆེར་བསམས་ན། ཚེ་འདིའི་འཇིག་རྟེན་གྱི་ཐ་སྙད་
--
110



，
ཚུན་ཆད་ཀྱང་བརྗེད་འགྲོ་བ། ཀློང་རྡོལ་བླ་མ་རིན་པོ་ཆེ་བྲག་རིའི་ཁྲོད་དུ་
བྱང་ཆུབ་ལམ་གྱི་རིམ་པ་ལ་དཔྱད་སྒོམ་མཛད་བཞིན་བཞུགས་པའི་ཚེ། ལོ་
གསར་གྱི་ཉིན་གྲྭ་བ་འགས་གཟན་ཤམ་གསར་བ་གྱོན་ཏེ་མཇལ་ཁར་ཕྱིན་་་་་
པས། གནམ་ལོ་གསར་ཚེས་ཡིན་པ་ཐུགས་ཀྱིས་བསྙེལ་ནས་ཡོང་དོན་ག་
འདྲ་ཡིན་གསུངས། རྒྱུ་མཚན་ཞུས་པ་ན། སྤྱན་གྱིས་འབུར་ཚུགས་སུ་
གཟིགས་ནས་ལོ་གསར་རྒྱུ་ཅི་ཡོད། ཚེ་ཟད་འགྲོ་ལེ་རེད་གསུངས་པ་སོགས་
བསམས་ནས་རང་ཡང་བཀའ་གདམས་པའི་སྐྱེས་བུ་དམ་པ་དེ་འདྲ་ཞིག་་་་་་
བྱེད་དགོས་སྙམ་པ་མཛད་ན་ལེགས་སོ། །གསུམ་པ་གསོན་པའི་ཚེ་ཡང་ཆོས་
བྱ་ལོང་མེད་པར་ངེས་པར་འཆི་བ་བསམ་པ་ནི། དེ་ཡང་དང་པོར་བྱིས་པ་
ཆུང་ངུའི་དུས་རྩེད་མོ་སྣ་ཚོགས་ཀྱིས་གཡེངས་པས་ཆོས་ཡིད་ཀྱི་དགུ་ལའང་
མི་དྲན། ནར་སོན་ནས་ལོ་ཉི་ཤུ་ལ་སོགས་པའི་དུས་སུ་ཕ་མ་བཟང་པོ་དང་
མ་འཕྲད་ན་དགྲ་འདུལ་རྒྱུ། གཉེན་སྐྱོང་རྒྱུ་སོགས་འཇིག་རྟེན་གྱི་རྐྱེན་ངན་
སྣ་ཚོགས་པའི་དབང་གིས་ཆོས་ལ་འཇུག་ཏུ་མི་སྟེར། སུམ་ཅུ་ཙམ་ནས་ཆོས་
བསྒྲུབ་རྒྱུའི་འགོ་བཟུང་ཀྱང་གཉིད་དང་བཟའ་བཏུང་འདུ་འཛི་ལ་སོགས་་་་
པས་གཡེངས་ནས་ཆོས་སུ་འགྲོ་བ་ལོ་ཁ་ཤས་ལས་མེད། ལྔ་བཅུ་ཡོལ་ནས་ཚེ་
འདིའི་བདེ་བ་ལ་སྲེད་ནས་ཆོས་བྱེད་པའི་བློ་རྣལ་མ་ཞིག་མ་སྐྱེས། ལང་ཚོ་
ཡོལ་ཏེ་རྒས་པའི་སྡུག་བསྔལ་གྱིས་མནར་བ་དང་། ལུས་ཀྱི་འབྱུང་བ་བྲི་བས་
སེམས་ཀྱི་དཔའ་ཞུམ། འཆི་བ་ལ་ཕྱོགས་པའི་སྡུག་བསྔལ་གྱིས་ནོན་ཏེ་དམ་
ཆོས་རྣལ་མ་མི་ཡོང་བས། དེས་ན་གསོན་པའི་ཚེ་ཡང་ཆོས་བྱ་བའི་ལོང་མེད་
1 { 1



པར་ངེས་པར་འཆི་དགོས་ལ། དེ་འདྲ་མ་ཡིན་པར་འཆི་བ་མི་རྟག་པ་རྒྱུན་
དུ་བསམས་པས་སྐད་ཅིག་ཙམ་ཡང་བག་མེད་དུ་སྡོད་དབང་མེད་པར་སྙིང་
ཐག་པ་ནས་ཉིན་མཚན་ཀུན་ཏུ་ཆོས་རྣམ་དག་སྒྲུབ་རྒྱུ་ཞིག་བྱུང་ན། འཆི་
ཁར་དགའ་བཞིན་སྤྲོ་བཞིན་དུ་འཆི་བ་ཡིན་ཏེ། གཟི་བརྗིད་ལང་ཚོ་ལྡན་
པའི་ལུས་ཐོབ་ཀྱང་། །གཡར་བོའི་གནས་དང་མགྲོན་པོ་གྱེས་པ་བཞིན། །
ཡིད་ཙམ་ཞིག་ནས་ལུས་སེམས་འབྲལ་བར་གདའ་འོ། །ཞེས་དང་། སྐྱེས་
རབས་ལས། གང་ལས་བདག་གི་ཡིད་ནི་འགྱོད་གྱུར་པ། །དེ་ཉིད་བདག་
གིས་བྱས་པ་ཡོང་མི་དྲན། །དཀར་པོའི་ལས་ཀྱང་རབ་ཏུ་གོམས་པ་བྱས། །
ཆོས་ལ་གནས་ན་འཆི་བས་སུ་ཞིག་འཇིགས། །ཞེས་གསུངས་སོ། །དེས་ན་རྒྱུ་
མཚན་དེ་དག་གིས་ན། དོན་མེད་ཚེ་ཐུང་གི་བྱ་གཞག་བློས་བཏང་ནས།
སྡིག་སྤོང་དགེ་སྒྲུབ་སོགས་འཇིག་རྟེན་ཕྱི་མ་ཕན་ཆད་ཀྱི་འདུན་མ་སྒྲུབ་པའི་
ཆོས་ངེས་པར་བྱའོ་སྙམ་དུ་ཐག་བཅད། དེ་ལྟར་བྱེད་ནུས་པར་བླ་མ་ལྷ་
ཚོགས་ལ་བྱིན་རླབས་ཞུ་བ་སོགས་སྤྱི་དང་འདྲའོ། །རྩ་བ་གཉིས་པ་ནམ་འཆི་
ངེས་མེད་བསམ་པ་ལ། འཛམ་བུ་གླིང་བའི་ཚེ་ལ་ངེས་པ་མེད་པ། འཆི་རྐྱེན་
ཤིན་ཏུ་མང་ཞིང་གསོན་རྐྱེན་ཉུང་བ། ལུས་ཤིན་ཏུ་ཉམ་ཆུང་བས་ནམ་འཆི་
ལ་ངེས་པ་མེད་པའི་རྒྱུ་མཚན་གསུམ་ལས་དང་པོ་ནི། དེ་ཡང་གླིང་བཞིའི་
ནང་ནས་སྒྲ་མི་སྙན་པ་ལོ་སྟོང་ངེས་པར་ཐུབ་ལ། སྐྱེ་བ་དེའི་ཕྱི་མར་ངན་
སོང་དུ་ཡང་མི་འགྲོ། གླིང་གཞན་རྣམས་ཀྱི་ཚེ་ལ་ངེས་པ་ཆེར་མེད། དེའི་
ནང་ནས་ཀྱང་འཛམ་གླིང་ཆུང་ངུ་འདིའི་སྐྱེ་འགྲོ་ཀུན་གྱིས་དང་པོ་ཚེ་དཔག་
112



མེད་ཐུབ་ཀྱང་། རིམ་གྱིས་བྲི་སྟེ་ད་ལྟ་ལོ་བདུན་ཅུ་ལ་ཚེའི་རིང་མཐའ་བྱེད་
ཅིང་། དེའི་བར་གྱི་ལོ་ཟླ་ཞག་གང་ལ་འཆི་བདག་འོང་མི་ངེས་པ་མི་འདུག
ད་ལྟ་རང་རེའི་གཞོན་པ་ཀུན་ཀྱང་ཤི་བ་ཆེས་མང་། རྒན་པོ་མང་པོ་
བཞུགས་འདུག་པས་རྒན་གཞོན་གོ་རིམ་མ་ངེས་པ་ནི། ཕྱག་ན་པདྨོ་བདུན་
པས། ནར་སོན་པའི་ཕ་མས་རང་གི་བུ། །སྐྱེས་ཙམ་ནས་དུར་དུ་སྦ་བ་
སྣང་། །དེ་མཐོང་ནས་བདག་ཀྱང་གཞོན་ནོ་ཞེས། །འཆི་བདག་ལ་བཤོལ་
འདེབས་རེ་བ་ཆད། །ཅེས་གསུངས་འདུག་ལ། དེས་ན་མ་ཤི་བར་ཆོས་
བསྒྲུབ་རྒྱུ་བྱུང་བ་སྐལ་བ་རེ་བཟང་སྙམ་དུ་བསམ། གཉིས་པ་འཆི་རྐྱེན་མང་
ཞིང་གསོན་རྐྱེན་ཉུང་བའི་ཚུལ་བསམ་དགོས་པས། དེ་ཡང་བཤེས་སྤྲིངས་
ལས། ཚེ་ནི་གནོད་མང་རླུང་གིས་བཏབ་པ་ཡི། །ཆུ་ཡི་ཆུ་བུར་བས་ཀྱང་མི་
རྟག་ན། །དབུགས་རྔུབ་དབུགས་འབྱུང་གཉིད་ཀྱིས་ལོག་པ་ལས། །སད་ཁོམ་
གང་ལགས་དེ་ནི་ངོ་མཚར་ཆེ། །ཞེས་གསུངས་པ་ལྟར། ཚེ་འདིར་ཕྱིའི་
གནོད་པ་དགྲ་གདོན་གཅན་གཟན་སོགས་དང་། མེས་འཚིག་པ། ཆུས་
འཁྱེར་བ། སའི་འཐིབ་འོག་ཏུ་ནོན་པ། གྲོགས་ཀྱིས་བསླུས་པ། ཟས་མ་ཞུ་བ།
སྨན་ལོག་པ། ལོངས་སྤྱོད་སྤེལ་སྲུང་ལ་བརྟེན་ནས་འཐབ་རྩོད་ཀྱིས་སྲོག་ལ་
རྒོལ་བ་སོགས་དང་། ནང་གི་གནོད་པ་རང་ལུས་འབྱུང་བ་བཞི་ལས་གྲུབ་
ཅིང་། དེ་དག་གིས་དཔེར་ན་མི་ཤ་ལེན་འདོད་ཆེ་བའི་དགྲ་བཞི་ཁང་བ་
གཅིག་ཏུ་བཞག་པ་བཞིན། ཕན་ཚུན་གཅིག་གིས་གཅིག་ལ་གནོད་ཅིང་
འཁྲུགས་པའི་དབང་གིས་འཆི་རྐྱེན་ཡང་དེ་དག་གིས་བྱེད། ཡུལ་དུས་ཀྱི་
113



དབང་གིས་ཚེ་རིང་དུ་གནས་པའི་ལས་མཐུ་བཟང་པོ་བསགས་པ་ཉུང་ལ།
སྨན་སོགས་ནུས་པ་ཆུང་ཞིང༌། སྨན་པ་སེམས་བཟང་པོ་ཡང་དཀོན།
གསོན་རྐྱེན་དུ་རེ་བ་ཐམས་ཅད་ཀྱིས་འཆི་རྐྱེན་བྱེད་པ་སོགས་སྒོ་སྣ་ཚོགས་་་་
ནས་བསམ། གསུམ་པ་ལུས་ཉམ་ཆུང་བའི་སྒོ་ནས་བསམ་པ་ནི་གནོད་པ་
ཆེན་པོ་མི་དགོས་པར་རྐྱེན་ཆུང་ངུ་ཙམ་གྱིས་འཆི་བ་ལ་ཚེགས་མི་འདུག་་་་་་
པས་ད་ལྟ་ཉིད་དུ་ཆོས་བྱ་དགོས་པར་ཐག་བཅད། དེ་ཡང་ནམ་འཆི་ངེས་
མེད་འདི་ལ་མྱོང་བ་སྐྱེས་ན། བླ་མ་བྱམས་པ་རིན་པོ་ཆེས། དགོང་མོ་ཞབས་
ཞུ་བས་སྒོ་བརྒྱབ་སྟེ་སོང་ན། སང་སྔ་མོ་ངེད་གཉིས་འཕྲད་མི་ཡོང་བསམ་པ་
ཡོད་གསུངས་པ་ལྟར། བདག་ད་ནངས་མ་ཤི་བ་བླ་མ་དཀོན་མཆོག་གི་
བཀའ་དྲིན་ཡིན། ད་དུང་ཞག་རེ་གཉིས་ལ་འདུག་ལོང་ཡོད་ཕྱིན་འཆི་བའི་
ཚེ་ཆོས་མ་གཏོགས་གང་གིས་ཀྱང་མི་ཕན་པའི་ཚུལ་ཡང་བསམ་དགོས།
གསུམ་པ་འཆི་བའི་ཚེ་ཆོས་མ་གཏོགས་གང་གིས་ཀྱང་མི་ཕན་པ་བསམ་པ་
ནི། འཇིག་རྟེན་ན་དབང་ཆེ་བ། མཁས་དྲེགས་དང་དཔུང་བུ་རྟ་འཛོམས་པ་
སོགས་འཁོར་བསྒྱུར་ལྟ་བུ་ཡིན་ཡང་། ནོར་ལོངས་སྤྱོད། སྲས་སྲས་མོ།
དཔལ་དང་དབང་ཐང་ཐམས་ཅད་ཅམ་གྱིས་བཞག་ནས་འཆི་བའི་དུས་་་་་
བྱས་པའི་སྔོན་བྱུང་མང་ལ། དེ་ཡང་སྔོན་བྱིས་པ་གཉིས་རྩེད་མོ་རྩེ་བའི་ཚེ།
སངས་རྒྱས་འབྱོན་པ་མཐོང་མ་ཐག་བསོད་ནམས་ཆ་མཐུན་གྱི་དགེ་རྩ་ཡོད་
སྟབས། བསོད་སྙོམས་འབུལ་འདོད་ཀྱི་སྤྲོ་བ་སྐྱེས་ཏེ་བྱེ་ཐལ་སྤར་གང་ཕུལ་
བ་སངས་རྒྱས་ཀྱིས་རྗེས་བརྩེའི་ཕྱག་གིས་བཞེས་ཏེ། ཀུན་དགའ་བོ་ལ་ཆུ་སྐྱོ་
114.



བྱེད་དུ་བཅུག དགེ་འདུན་གྱི་ཀུན་དགའ་ར་བའི་སེར་ག་གང་ཡོད་ལ་བྲན། །
འདི་ནས་ང་མྱ་ངན་ལས་འདས་ནས་ལོ་བརྒྱ་ན་བྱིས་པ་འདི་རྒྱལ་པོ་མྱ་ངན་
མེད་དུ་འགྱུར་རོ། །ཞེས་ལུང་བསྟན་པ་ལྟར། སྟོབས་ཀྱི་འཁོར་བསྒྱུར་དེ་
ཉིད་ཀྱིས་དགྲ་བཅོམ་འཁོར་དང་བཅས་པ་ལ་བསྙེན་བཀུར་རྒྱ་ཆེར་བགྱིས།
མཐར་འདའ་ཁར་དགྲ་བཅོམ་པ་ལྔ་བརྒྱ་ལ་ཨ་རུ་ར་རྡོག་གཅིག་ལས་འབུལ་
རྒྱུ་མ་དབང་། རྒྱལ་ཕྲན་བརྒྱད་ཁྲི་བཞི་སྟོང་དུ་མ་ཟད། ་ ལྷན་ཅིག་
སྐྱེས་པའི་ཤ་རུས་ཀྱང་ཤུལ་དུ་བཞག་ནས་འབྲལ་དགོས་པ་ནི། འཕགས་པ་
ལྗོན་ཤིང་གི་མདོ་ལས། ལོ་བརྒྱ་འདང་བའི་ཟས་ཡོད་ཀྱང་། །འཆི་བའི་
ནངས་པར་ལྟོགས་པར་འགྲོ། །ལོ་བརྒྱ་འདང་བའི་གོས་ཡོད་ཀྱང་། །འཆི་
བའི་ནངས་པར་གཅེར་བུར་འགྲོ། །ཞེས་དང་། མགོན་པོ་ཞི་བ་ལྷས། རྙེད་
པ་མང་པོ་ཐོབ་གྱུར་ཏེ། །ཡུན་རིང་དུས་སུ་བེད་སྤྱད་ཀྱང་། །ཆོམ་པོས་
འཕྲོག་པ་ཅི་བཞིན་དུ། །སྒྲེན་མོ་ལག་པ་སྟོང་བར་འགྲོ། །ཞེས་གསུངས།
གཞན་ཡང་ནོར་ལོངས་སྤྱོད་སོགས་ཀྱིས་ཕན་པ་མེད་པར་གནོད་པ་བསྐྱལ་
ཏེ། སྔོན་དགེ་སློང་ཞིག་དངུལ་ལ་ཆགས་པས་དེ་ལ་འཁྲིལ་བའི་སྡིག་པར་
སྐྱེས་པ་དང་། བླ་བྲང་གི་རྒྱུ་ལ་ཆགས་པའི་གཉེར་བ་ཞིག་ཕ་བོང་གི་དཀྱིལ་
དུ་སྲིན་བུར་སྐྱེས་ཏེ་ཕ་བོང་མ་ཟད་བར་དུ་སྡུག་བསྔལ་མྱོང་དགོས་པ་དང་།
ལྷུང་བཟེད་ལ་ཆགས་པའི་དགེ་སློང་ཞིག་སྦྲུལ་དུ་སྐྱེས་པ་ན། དགེ་སློང་གི་
ཕུང་བོ་དུར་ཁྲོད་དུ་བསྲེགས་པ། སྦྲུལ་ནགས་སུ་བྲོས་ཏེ་ཞེ་སྡང་སྐྱེས་ཏེ་ཁ་
ནས་མེ་འབར་བས་རང་ལུས་བསྲེགས་པ། སྦྲུལ་དུ་སྐྱེས་པའི་རྣམ་ཤེས་
115



དམྱལ་བའི་མེས་བསྲེགས་པ་གསུམ་དུས་གཅིག་ཏུ་བྱུང་བར་གསུངས་སོ། །
རང་ལ་གཉེན་ཉེ་དུ་ཅི་ཙམ་ཡོད་ཀྱང་ཕན་པ་མེད་དེ། དཔེར་ན་མི་ཁྱིམ་
འབུམ་ཕྲག་མང་པོ་ཡོད་པའི་དཔོན་ཆེན་དག་ཀྱང་འཆི་བདག་སླེབས་ཚེ་་་་་
མཛའ་བཤེས་ཅི་ཙམ་གྱིས་མཐའ་བསྐོར་ཀྱང་གཅིག་ཀྱང་ཁྲིད་དབང་མེད་་་་་
པར། དེ་རྣམས་ལ་བརྟེན་པའི་དགྲ་འདུལ་གཉེན་སྐྱོང་གི་སྡིག་བསགས་པ་
རྣམས་རང་གི་རྣམ་ཤེས་དང་ལྷན་ཅིག་འགྲོགས་ནས་ངན་སོང་དུ་འགྲོ་་་་་
དགོས་ཤིང་། དེའི་ཚེ་ན་རང་ལ་སྡིག་ལྟུང་བྱུང་བ་དང་། འགྲོ་བ་ཐམས་ཅད་
དགྲར་ལངས་ཏེ་རང་བསད་པ་གཉིས་ལས་སྔ་མ་གནོད་ཚབས་ཤིན་ཏུ་ཆེ་སྟེ།
ཞི་བ་ལྷའི་ཞལ་ནས། གལ་ཏེ་ལྷ་དང་ལྷ་མིན་རྣམས། །ཐམས་ཅད་བདག་ལ་
དགྲར་ལངས་ཀྱང་། །དེ་དག་གིས་ཀྱང་མནར་མེད་པའི། །མེ་ནང་འཁྲིད་
ཀྱང་འཇུག་མི་ནུས། །ཞེས་དང༌། ཐམས་ཅད་བོར་ནས་ཆས་དགོས་པར། །
དེ་དག་བདག་གིས་མ་ཤེས་པས། །མཛའ་དང་མི་མཛའི་དོན་གྱི་ཕྱིར། །སྡིག་
པ་རྣམ་པ་སྣ་ཚོགས་བྱས། །ཞེས་གསུངས་པ་ལྟར། ཚེ་འདིའི་ཕུན་ཚོགས་
ཐམས་ཅད་ཀྱིས་བདག་འདོར་ལ། བདག་གིས་ཀྱང་འདི་དག་དོར་ཏེ་མར་
ནང་ནས་སྤུ་བཏོན་པ་བཞིན་ཕྱི་མར་འགྲོ་བའི་ཚེ་ཕན་ངེས་པ་དམ་པའི་་་་་་
ཆོས་ལས་མི་འདུག་སྙམ་དུ་ཆོས་འབའ་ཞིག་བྱ་བར་ཐག་བཅད་དོ། །དེ་ལྟར་
ལུས་ཀྱིས་ཕན་པ་མེད་པའི་ཚུལ། ཉི་མ་ནུབ་རིའི་ཕག་ཏུ་འཆེལ་བ་ལ་སུས་
ཀྱང་བཟུང་མི་བཏུབ་པ་བཞིན། འཆི་བའི་གནས་སྐབས་སུ་རྒྱལ་པོ་ལ་
གདམས་པའི་མདོ་སོགས་ནས་གསུངས་པ་ལྟར། འཆི་བདག་གིས་གསལ་
1 16



ཤིང་གིས་ཕིགས་ཏེ་ལས་ཀྱི་རྣམ་པ་ཇི་ལྟ་བུར་འགྱུར་བ་སོགས་རང་སྟེང་་་་་་
དང་གཞན་སྟེང་དུ་སྦྱར་ན། ཇོ་བོ་བཀའ་གདམས་པ་རྣམས་ཀྱིས་ཤི་བའི་
གཏམ་གསན་ཚེ་རང་ལ་བྱ་བཏང་ངོ་གསུངས་པ་ལྟར། ཤི་བ་མིག་གིས་
མཐོང་བ། རྣ་བས་ཐོས་པ། སེམས་ལ་དྲན་པ་ཐམས་ཅད་རང་ཉིད་ཆོས་ལ་
བསྐུལ་བའི་རྐྱེན་དུ་སོང་ན། པོ་ཏོ་བས། ཆོས་པའི་སྒོམ་ཐམས་ཅད་ཀྱི་ནང་
ནས་ངས་མི་རྟག་པའི་ཆོས་སྒོམ་པ་འདི་ཁེ་ཆེ་གསུངས་ལ། བཀའ་གདམས་
གོང་མ་དག་གིས་ཀྱང་། སང་དང་འཇིག་རྟེན་ཕྱི་མ་གཉིས། །སྔོན་དུ་གང་
འོང་གཏོལ་མེད་པས། །སང་གི་ཚིས་ལ་མ་འབད་པར། །ཕྱི་མའི་དོན་ལ་
འབད་པར་རིགས། །ཞེས་ཚོམས་ཀྱི་ཁུངས་འདི་ཡང་ཡང་གསུངས། འདིའི་
ནང་གི་ཕྱི་མའི་དོན་ལ་འབྱོར་བ་ཚོགས་སུ་གཏོང་བའམ་གཏོང་སེམས་སྤེལ་
བ། སྡིག་ལྟུང་ལ་འཛེམ་ཞིང་གལ་ཏེ་བྱུང་ན་ཡང་སྟོབས་བཞི་ཚང་བས་
བཤགས་སྡོམ་བྱེད་པ། ལམ་གྱི་རིམ་པ་ལ་བློ་སྦྱོང་བ་མི་རྟག་པའི་དམིགས་
རྣམ་གྱི་ཁོངས་སུ་བསྡུས་ནས་ཉམས་སུ་ལེན་པ། སེམས་ཅན་ཐམས་ཅད་ཀྱི་
དོན་ཁུར་དུ་འཁྱེར་ནུས་པའི་བྱང་ཆུབ་སེམས་དཔའ་སྙིང་སྟོབས་ཆེན་པོ་ལྟ་
བུར་སྐྱེ་བ་ལེན་ཐུབ་པའི་སྨོན་ལམ་འདེབས་པ་སོགས་བཞི་ཚང་དགོས། དེ་
ལྟར་མི་རྟག་པ་འདི་རྒྱུད་ལ་སྐྱེས་ན། ཐོག་མར་ཆོས་ལ་བསྐུལ་བའི་རྒྱུ་བྱེད།
བར་དུ་ཉམས་སུ་ལེན་པའི་གྲོགས་བྱེད། ཐ་མར་ཆོས་ཀྱི་བྱ་བ་མཐར་ཕྱིན་
པར་བྱེད་པ་ཡིན་ནོ། །དེ་ལྟར་དལ་འབྱོར་ལན་རེ་རྙེད་པ་འདི་དོན་མེད་དུ་
མི་གཏོང་བར་སྙིང་བོ་ལེན་འདོད་ཀྱིས་ངེས་པར་འཆི་བ་བསམས་ཏེ་ཆོས་བྱ་
1 17



དགོས་པར་ཐག་བཅད། འཆི་བའི་དུས་ངེས་པ་མེད་པར་བསམས་ནས་དེ་
རིང་ཉིད་དུ་བྱ་དགོས་པར་ཐག་བཅད། མཐར་ཆོས་མ་གཏོགས་གང་གིས་
ཀྱང་ཕན་པ་མེད་བསམས་ནས་ཆོས་ཁོ་ན་བྱ་དགོས་པར་ཐག་བཅད་དེ་ཞེ་་་
དམ་ཡང་ཡང་བྱ་བ་བཀའ་གདམས་ཕུགས་ནོར་བཅུའི་ལག་ལེན་དང་སྦྱར་
ནས་ཉམས་སུ་ལེན་ཚེ། བློ་ཕུགས་ཆོས་ལ་གཏད་ན་བློ་ངན་གྱི་རྗེས་སུ་མི་
འབྲང་བར་ཟས་གོས་ངན་ངོན་ཙམ་གྱིས་ཆོག་ཤེས་པར་བྱས་ཏེ་ཆོས་ཕུགས་
སྤྲང་ལ་གཏོད་པའི་དམ་བཅའ་དང་། མཐུན་རྐྱེན་གསོག་རུམ་ཅུང་ཟད་བྱ་
དགོས་སོ་སྙམ་པའི་ཀུན་སློང་ངན་པའི་དབང་དུ་མ་ཤོར་བར། འཁྱག་གྲིར་
ལྟོགས་གྲིར་ཤི་ནའང་བཟོད་དགོས་སྙམ་དུ་སྤྲང་ཕུགས་ཤི་ལ་གཏད་པར་་་་་
ཐག་བཅད་དེ། ཟས་གོས་གནས་མལ་ཡོ་བྱད་སོགས་མེད། ན་རྒ་འཆི་བས་
གཏུགས་ཚེ་འཁོར་མཁན་མི་ཡོང་སྙམ་པའི་བློ་ངན་གྱི་རྗེས་སུ་མི་འབྲང་བར་
མི་མེད་དབེན་པའི་བྲག་ཕུག་ཏུ་ཤི་ནའང་བཟོད་དོ་སྙམ་དུ་ཤི་ཕུགས་གྲོག་་་་
སྐམ་དུ་གཏད་དེ་ཆོས་རྣམ་དག་ལས་མི་འདའ་བར་ཐག་བཅད། ཆོས་སྒྲུབ་
པ་ལ་ཆོས་བརྒྱད་དང་འདྲེས་པའི་བསླད་ཞུགས་པས་བསྐུལ་མ་ཇི་ལྟར་་་་་་་་
བཏབ་ཀྱང་བཤོལ་མི་ཐུབ་པའི་ཐེབས་མེད་རྡོ་རྗེ་སྔོན་དུ་བཏང་སྟེ། མི་ལ་
རས་པ་ལྟ་བུར་ཟས་མེད་གོས་མེད་རུས་གོང་པགས་པས་གཡོགས་པ་ལྟ་བུར་
གྱུར་པ་ལ་གཞན་གྱིས་འཕྱ་སྨོད་འབྲུག་ལྟར་བསྒྲགས་ཀྱང་ཞེ་མི་འཚེར་ཆོས་
མི་ཤོར་བའི་ཁྲེལ་མེད་རྡོ་རྗེ་རྗེས་ལ་བཞག་སྟེ་མཐོ་མཐོ་རླུང་ལ་བསྐུར།
དམའ་དམའ་ཆུ་ལ་བསྐུར་ཏེ་རྣམ་འདྲེན་བླ་མ་སྐལ་ལྡན་རྒྱ་མཚོ་བཞིན་དུ་་་
118



དམན་པའི་ས་བཟུང་། ཧྲུལ་བའི་གོས་གྱོན། ཆོས་བརྒྱད་ཀྱི་འགོང་བོ་འོག་
ཏུ་མནན་ནས། རྣམ་པ་ཀུན་ཏུ་ཆོས་ལ་ངེས་སེམས་ཀྱི་ཡེ་ཤེས་རྡོ་རྗེ་རང་
དང་འགྲོགས་པར་ཐག་བཅད། དེ་ཡང་མིས་མཐོང་བཟོས་ཆེན་པོ་བྱས་པ་
དང་དུ་བླངས་ན་ཆོས་རྣམ་དག་མི་ཡོང་བས་མཉམ་མེད་ཇོ་བོ་ཆེན་པོས་་་་་
སྨྱོན་པ་ལྟ་བུའི་སྤྱོད་ལམ་ཇི་ལྟར་གནང་བ་ལྟར། ཚེ་འདི་བའི་མི་གྲལ་ནས་
བུད་དེ་རང་དོན་ཡལ་བར་དོར་ནས།གཞན་གྱིས་རྡེག་འཚོག་མཚང་འབྲུ་ཅི་
འདྲ་བྱེད་ཀྱང་སེམས་ཀྱིས་འཁོན་འཛིན་ཙམ་ཡང་མི་བྱེད་པར་ཁྱི་གྲལ་དུ་་་་
བསྙེགས་ཏེ་ལམ་རིམ་བརྒྱུད་པའི་བླ་མ་གོང་མ་དག་གིས་ཀུན་བཟང་རྒྱལ་་་་་
སྲས་ཀྱི་སྤྱོད་པ་ཇི་ལྟར་གནང་བ་ལྟར། ལུས་སྲོག་ལོངས་སྤྱོད་ཀུན་གཡོ་སྒྱུས་
མ་བསླད་པར་བཏང་སྟེ་བཤེས་གཉེན་དམ་པ་མཉེས་པའི་དཀའ་སྤྱད་་་་་་
མཛད་ནས། ལྷ་མི་འགྲོ་བ་ཀུན་གྱིས་བཀུར་བའི་ཞིང་ལྷ་གྲལ་ཐོབ་པར་བྱས་
ཏེ། རྒྱལ་བའི་དགོངས་པ་བྱང་ཆུབ་ལམ་གྱི་རིམ་པའི་ཉམས་ལེན་གྱི་སྒོ་ནས་
སྤངས་རྟོགས་ཡོན་ཏན་གྱི་ངོ་བོ་གོང་ནས་གོང་དུ་སྤེལ་བར་བྱེད་པར་ཐག་་་
བཅད་དེ་དམ་པའི་ཆོས་ལ་བརྩོན་པ་ཆུ་བོའི་རྒྱུན་བཞིན་བྱའོ། །གཉིས་པ་
འཇིག་རྟེན་ཕྱི་མར་ཇི་ལྟར་འགྱུར་བ་འགྲོ་བ་གཉིས་ཀྱི་བདེ་སྡུག་བསམ་པ་
ལ། དམྱལ་བ། དུད་འགྲོ། ཡི་དྭགས་ཀྱི་སྡུག་བསྔལ་བསམ་པ་གསུམ། དང་
པོ་ལ་བཞི། སེམས་ཅན་དམྱལ་བ་ཆེན་པོ་བརྒྱད་དང༌། དེའི་ཉེ་འཁོར་བའི་
དམྱལ་བ། གྲང་དམྱལ་བརྒྱད་དང་། ཉི་ཚེ་བའི་དམྱལ་བའི་སྡུག་བསྔལ་
བསམ་པའོ། །དེ་ལ་ཡང་སྦྱོར་དངོས་རྗེས་ཀྱི་བྱ་བ་ཡོད་ལ། དེ་ཡང་སྦྱོར་བ་
1 19



，
སྔར་འཆི་བ་མི་རྟག་པ་སྒོམ་དུས་ཀྱི་དམིགས་པ་སྔོན་མ་རྣམས་མ་བརྗེད་་་་
པའི་སྟེང་བདག་ངེས་པར་འཆི་བས་ཚེ་འདིར་སྡོད་ལོང་མེད། ཤི་བའི་འོག་
ཏུ་མེད་དེ་མི་འགྲོ་བར་ལུས་རྟེན་ཞིག་ལེན་དགོས་ན་འགྲོ་བ་གཉིས་ལས་་་་་་
གཞན་དུ་སྐྱེ་ས་མེད། དེ་གང་རུང་དུ་སྐྱེ་བ་ལ་ལས་དཀར་ནག་གིས་ཇི་ལྟར་
འཕངས་པ་བཞིན་དེའི་རྗེས་སུ་འབྲངས་ཏེ་སྐྱེ་བ་ལས་འོས་མེད། དེ་ལྟར་ན་
ངན་སོང་དུ་སྐྱེས་ན་ཅི་འདྲར་འགྱུར་སྙམ་དུ་དེའི་སྡུག་བསྔལ་རང་སྟེང་དུ་་་་
བླངས་ཏེ་བསམ་དགོས་ཤིང་། དངོས་གཞི་ལ་སེམས་ཅན་ཚ་དམྱལ་ཆེན་པོ་
བརྒྱད་ཡོད་པའི་དེ་རེ་རེ་ལ་གང་དུ་གནས་པའི་གནས་ཀྱི་ཁྱད་པར། གང་
དེར་སྐྱེ་བའི་རྒྱུའི་ཁྱད་པར། སྡུག་མྱོང་ཚུལ་གྱི་ཁྱད་པར། ཚེ་ཚད་ཀྱི་ཁྱད་
པར་བཞིའི་སྒོ་ནས་བསམ་དགོས་ལ། སའི་དངོས་གཞི་ལྟར་ན། འཛམ་
གླིང་འདིའི་འོག་དཔག་ཚད་སུམ་ཁྲི་ཉིས་སྟོང་གིས་གཞལ་བ་ན་དམྱལ་བ་་་་
ཡང་སོས་ཡོད་ལ། དེ་ནས་དཔག་ཚད་བཞི་སྟོང་བཞི་སྟོང་གིས་ཆོད་པ་ན་
གཞན་བདུན་ཡོད་པར་གསུངས་ལ། མཛོད་ལས། འདི་འོག་སྟོང་ཕྲག་ཉི་
ཤུ་ན། །མནར་མེད་པའོ་དེ་ཙམ་མོ། །དེ་ཡི་སྟེང་ན་དམྱལ་བ་བདུན། །བརྒྱད་
པོ་ཀུན་ལ་ལྷག་བཅུ་དྲུག །ཅེས་གསུངས་པ་ལྟར། འདི་ནས་བྱང་དུ་རི་
ནག་པོ་དགུ་འདས་པའི་མཚམས་ན་གངས་རི་ཆེན་པོ་དང་། སྤོས་ངད་ལྡང་
བའི་རི་ཡོད། དེའི་ཚུར་རོལ་ན་ཆུ་ཞེང་གཉིས་ཀར་དཔག་ཚད་ལྔ་བཅུ་ཡོད་
པའི་མཚོ་མ་དྲོས་པའི་འོག་ནས་གཞལ་ཚེ་དཔག་ཚད་སྟོང་ཕྲག་ཉི་ཤུའི་་་་་
མཚམས་ན་མནར་མེད་པའི་གནས་ཡོད་ལ། དེའི་སྟེང་ཡང་སོས་ནས་རབ་
120



ཏུ་ཚ་བའི་བར་གྱི་དམྱལ་གནས་བདུན་པོ་རིམ་པ་བཞིན་དུ་ཡར་བརྩེགས་་་་་
པའི་ཚུལ་དུ་ཡོད་ཅིང༌། མཆན་བཞི་མ་སོགས་སུ་རྡོ་རྗེ་གདན་འདིའི་འོག་
ཏུ་ཞེས་གསུངས་སོ། །སྤྱིར་ན་དཔག་ཚད་ཞེས་པ་སྲོ་མ་བདུན་ལ་ཤིག་གཅིག
ཤིག་བདུན་ལ་ནས་འབྲུ་གཅིག ནས་འབྲུ་བདུན་གཤིབས་པའི་གོ་སར་
སོར་གཅིག སོར་མོ་ཉེར་བཞི་ལ་ཁྲུ་གང་། ཁྲུ་བཞི་ལ་འདོམ་གང་། ཕོ་
འདོམ་ལྔ་བརྒྱ་ལ་རྒྱང་གྲགས་གཅིག རྒྱང་གྲགས་བརྒྱད་ལ་དཔག་ཚད་
གཅིག་ཏུ་བརྩིས་པའོ། །གཉིས་པ་དམྱལ་གནས་དེ་དག་ཏུ་སྐྱེ་བའི་རྒྱུ་ནི་རབ་
ཏུ་མ་བྱུང་བའི་དབང་དུ་བྱས་ན། དྲན་ཉེར་ལས་དུད་འགྲོ་གཅིག་བསད་པ་
དང་། ཞེ་སྡང་དྲག་པོས་ཀུན་ནས་བསླངས་པའི་ལས་བསགས་པ་རྣམས་
དང་། འཁོན་དུ་འཛིན་པ་དང༌། མི་གསོད་པ་སོགས་ཡང་སོས་སུ་སྐྱེ།
དཀོན་མཆོག་གསུམ་དང་། ཕ་མ་ཉན་རང་སོགས་ལ་སྡང་ཞིང་གཞན་དག་
བྱ་བ་མ་ཡིན་པ་ལ་བསྐུལ་བ། ཕྲ་མ་དང་གཡོ་སྒྱུ་བྱེད་པ་སོགས་ཐིག་ནག་ཏུ་
སྐྱེ། དུད་འགྲོའི་རིགས་གསད་པ་ལ་དགའ་བ་དང་། ལུས་ཀྱི་མི་དགེ་བ་
གསུམ་ཤས་ཆེར་སྤྱོད་པ་དག་བསྡུས་འཇོམས་དང་ངུ་འབོད་དུ་སྐྱེ། ལྟ་བ་
ངན་པ་འཛིན་པ། སྲེད་པ་དང་གཡོ་སྒྱུ་ཆེ་བ་དག་དུ་འབོད་ཆེན་པོར་སྐྱེ།
དགེ་སྦྱོང་། བྲམ་ཟེ། ཕ་མ་སོགས་སེམས་ཅན་རྣམས་ལ་གནོད་པ་དང་།
མཆོད་འོས་དག་གསོད་པ་ཚ་བ་དང༌། རབ་ཏུ་ཚ་བར་སྐྱེ། ཆོས་དང་
ཆོས་མ་ཡིན་པ་གོ་ལྡོག་སྟེ་སྨྲ་བ། སྐྱེས་བུ་དམ་པ་ལ་སྡང་བ། ཆད་པར་སྨྲ་
བ་རྣམས་མནར་མེད་དུ་སྐྱེ་བར་གསུངས་སོ། །གཞན་ཡང་རང་རེ་དགེ་ཚུལ་
121



སློང་རྣམས་ཉེས་ལྟུང་གི་ཁ་ན་མ་ཐོ་བ་ཆར་བཞིན་དུ་བབས་པས་དམྱལ་་་་་
བར་སྐྱེ་བ་ལས་འོས་མེད་ཚུལ། ཉེས་བྱས། སོར་བཤགས། ལྟུང་བྱེད་
འབའ་ཞིག་པ། སྤང་ལྟུང་། ལྷག་མ་རྣམས་ཁྱད་དུ་བསད་པས་རིམ་བཞིན་
བསྡུས་འཇོམས་ནས་ཚ་བའི་བར་དུ་སྐྱེ། རྩ་ལྟུང་ཁྱད་དུ་བསད་པས་ཚ་བ་
དང་། མནར་མེད་དུ་སྐྱེ་བར་གསུངས་པ་སོགས་ལ་ཞིབ་ཏུ་མནོ་བསམ་
གཏོང་དགོས་སོ། །གསུམ་པ་སྡུག་བསྔལ་མྱོང་ཚུལ་གྱི་ཁྱད་པར་རྒྱས་པར་
མདོ་སྡེ་དྲན་པ་ཉེར་བཞག་ཏུ་བལྟས་ཏེ་ངེས་པར་བྱེད་དགོས་པ་དང་། དེ་
འདྲ་བློས་མ་འཆུན་ན་ཡོངས་འཛིན་ཞྭ་དམར་རིན་པོ་ཆེའི་ལམ་ཁྲིད་དགེ་་་
ལེགས་འོད་སྣང་འགྱེད་པའི་ཉིན་བྱེད་དུ་གཟིགས་ན་ལེགས་ཤིང་། དེའི་
དབང་དུ་བྱས་ནས་འདིར་བསམ་བློ་གཏོང་ཚུལ་མདོར་བསྡུས་ཙམ་བརྗོད་
ན། དེ་ཡང་དཔལ་ལྡན་ཟླ་བ་གྲགས་པས། འགྲོ་བ་རིགས་དྲུག་ཐམས་
ཅད་ལ་གནས་སོ་སོ་བ་མེད་པར་གཅིག་ཉིད་ཐ་དད་དུ་སྣང་བ་ཡིན་པར་་་་་
གསུངས་པ་དང་། ཐོགས་མེད་ཀྱིས་ཀྱང་དེ་ལྟར་གསུངས་ལ། དྲན་པ་ཉེར་
བཞག་ལས། བྱ་འདབ་འཇིགས་ཀྱི་ལུས་དང་། གཡང་སའི་ངམ་གྲོག་ཅེས་
པའི་གཡང་ས་དེ་ལ་ཡང་དཔག་ཚད་སུམ་འབུམ་ཡོད་པར་གསུངས་པ་་་་་་
ཐམས་ཅད་རང་རང་གི་སྣང་བ་ལ་ལྟོས་ནས་འཇོག་པ་ལས་འགལ་བ་མེད་་་་་
པར་ཡང་གསུངས་སོ། །སྡུག་བསྔལ་ཇི་ལྟ་བུ་ཡོད་ན་རང་རེ་རྣམས་ནད་དྲག་
པོས་བཏབ་སྟེ་འཆི་བ་ལ་མངོན་དུ་ཕྱོགས་པའི་ཚེ། ལུས་ལ་འཁྱག་པའི་སྣང་
བ་ཤར་ཏེ་ཚ་བར་ཆགས་པའི་རྐྱེན་ཀྱིས་ཚ་དམྱལ་བརྒྱད་པོ་གང་དུ་སྐྱེ་བའི་
122



ལས་ལ་སྲེད་ལེན་གྱིས་གསོས་བཏབ། ལས་ཀྱི་ནུས་པ་མཐུ་ཅན་དུ་སོང་བ་
ན་འཆི་འཕོས་ཏེ་བར་དོ་རྨི་ལམ་རྨིས་པ་བཞིན་དང༌། དེ་ལས་སད་པ་
བཞིན་དུ་གྱུར་པ་ལ་དམྱལ་བ་དེ་དག་ཏུ་སྐྱེས་པ་འདྲ་ལ། ཡང་སོས་སོགས་
ཚ་དམྱལ་གནས་ཀྱི་ལྕགས་བསྲེགས་ས་གཞི་མེ་རབ་ཏུ་འབར་བ་དེར། ལས་
མཐུན་གྱི་སེམས་ཅན་མང་པོ་དེར་འདུས། རྔོན་པས་རི་དྭགས་མཐོང་བ་
དང༌། གཤེད་མས་གསད་བྱ་མཐོང་བ་ལྟར་ལས་ཀྱི་དབང་གིས་ཞེ་སྡང་
དྲག་པོ་སྐྱེས། མཚོན་ཆ་སྣ་ཚོགས་ལག་ཏུ་བྱུང་བས་གཅིག་གིས་གཅིག་ལ་
བསྣུན་ཏེ་བརྒྱལ་བ་ན་ལྕགས་བསྲེགས་ཀྱི་སྟེང་དུ་འགྱེལ་བར་གྱུར་པ་དང་།
ནམ་མཁའ་ལས་ཁྱེད་རྣམས་ཡང་སོས་པར་གྱུར་ཅིག་ཅེས་པའི་སྒྲ་འབྱུང་།
རླུང་བསིལ་བུ་ཞིག་ལྡང་སྙམ་གྱིས་སླར་སོས་ཏེ་གཅོད་འདྲལ་གྱི་སྡུག་བསྔལ་
བཟོད་གླགས་མེད་པ་མྱོང་། དེ་འདྲ་བ་ཉིན་རེར་བརྒྱལ་ཐེངས་
བརྒྱ་དང་སོས་ཐེངས་བརྒྱ་བྱས་ཀྱང་ལས་ཀྱི་དབང་གིས་ཞེ་སྡང་ཞི་བ་དང་། །
སུན་སྣང་སྐྱེ་བའི་གནས་མེད་པར་ཚེ་ཚད་མ་རྫོགས་ཀྱི་བར་དུ་མྱོང་དགོས་
ཏེ། དྲན་པ་ཉེར་བཞག་ལས། གང་གི་ཕྱིར་ན་ལོ་སྟོང་ཕྲག །མང་པོར་
ཡང་ནི་དེ་དག་ཏུ། །བཏེགས་ཤིང་བཏགས་ཤིང་ཡང་འཚོ་བས། །དེ་ཕྱིར་
ཡང་སོས་ཞེས་བྱའོ། །ཞེས་དམྱལ་བ་འདི་དག་དོན་དང་ལྡན་པའི་མིང་ཅན་
དུ་གསུངས་ལ། དམྱལ་བའི་ནང་ནས་སྡུག་བསྔལ་ཆུང་ཤས་ཡིན་ཡང་།
མིའི་སྡུག་བསྔལ་ལ་ལྟོས་ན་ཉམ་ང་བའི་ཚུལ་ཡང་། བཤེས་སྤྲིངས་ལས།
འདི་ན་ཉིན་གཅིག་མདུང་ཐུང་སུམ་བརྒྱ་ཡིས། །རབ་ཏུ་དྲག་བཏབ་སྡུག་
{ 23



བསྔལ་གང་ལགས་པ། །དེས་ནི་དམྱལ་བའི་སྡུག་བསྔལ་ཆུང་ངུ་འང་། །འོལ་
ཡང་མི་དབྱི་ཆར་ཡང་མི་ཕོད་དོ། །ཞེས་གསུངས། ཐིག་ནག་ཏུ་སྐྱེས་ན།
སྐྱེས་བུ་འཇིགས་སུ་རུང་བའི་དམྱལ་སྲུང་རྣམས་ཀྱིས་བསྡིགས་ཐབས་ཀྱི་སྒྲ་
སྒྲོག་བཞིན་བཟུང་སྟེ་ལུས་ཕྱོགས་སུ་བརྒྱངས་ནས་ཡོད་པའི་སྟེང་། ལྕགས་
བསྲེགས་ཀྱི་ཐིག་ནག་པོ་བཏབ་པ་སྟེ། སོག་ལེ་དང་སྟ་རེ་མེ་རབ་ཏུ་འབར་
བས་གཤག་ཅིང་། སྟེའུས་གཞོག་པ་སོགས་སྡུག་བསྔལ་ཅི་འདྲ་མྱོང་ཡང་
འཆིར་མི་ནུས། ཐ་ན་བརྒྱལ་བ་ཙམ་ཡང་མེད་པར་སླར་སོས་ཏེ་ཐིག་དང་
གཤག་པའི་སྡུག་བསྔལ་མྱོང་དགོས་པ་ནི། གང་ཕྱིར་དེ་ནི་ཤིང་བཞིན་དུ། །
ཐིག་ནག་བཏབ་ནས་སོག་ལེ་དག །འབར་བ་ཡིས་ནི་གཤགས་བྱས་ཏེ། །དེ་
ཕྱིར་ཐིག་ནག་ཡིན་པར་བཤད། །ཅེས་སོ། །བསྡུས་འཇོམས་སུ་སྐྱེས་ན། ཚེ་
འདིར་རང་གིས་གང་བསད་པའི་སེམས་ཅན་དེའི་གདོང་བ་ཅན་གྱི་རི་དག་
ཕན་ཚུན་དུ་བརྒྱུགས་ཚེ། དམྱལ་སྲུང་རྣམས་ཀྱིས་སེམས་ཅན་ལས་མཐུན་
པ་རྣམས་ཕྱོགས་གཅིག་ཏུ་བསྡུས་ནས་རིའི་བར་དུ་འཚིར་བས་ཁྲག་གི་རྒྱུན་
ཆུ་ཀླུང་བཞིན་འབབ་པ་རྣམས་ཀྱང་རྣམ་ཤེས་ཀྱིས་མི་གཏོང་བར་འཚིག་་་་
ཅིང་འབར། དེར་མ་ཟད་ལྕགས་ཀྱི་འཕྲུལ་འཁོར་ཆེན་པོའི་ནང་དུ་ཚུད་པ།
ལྕགས་ཀྱི་མཆིག་དང་མཆིག་གུའི་བར་དུ་འཚིར་བ། གནམ་ལྕགས་རྡོ་རྗེ་
འབར་བ་དང་། ལྕགས་ཀྱི་ཕ་བོང་ཆེན་པོ་སྟེང་ནས་བབས་ཏེ་ཕྱེ་མར་
འཇོམས་པ་སོགས་བཟོད་དཀའི་སྡུག་བསྔལ་མྱོང་བས་ན། གང་ཕྱིར་བསྡུས་
ནས་དེར་འདོད་དང་། །ཡང་དག་བསྲེགས་པར་བྱེད་པས་ན། །དེ་ཡི་ཕྱིར་ན་
，
124



བསྡུས་གཞོམ་སྟེ། །དེ་ལྟར་མིང་ནི་དོན་མཐུན་གྲགས། །ཞེས་སོ། །ངུ་འབོད་
དུ་སྐྱེས་ན། དེར་སྐྱེས་པའི་སེམས་ཅན་རྣམས་གནས་འཚོལ་དུ་ཕྱིན་མ་
ཐག་ལྕགས་ཁང་མེ་འབར་བའི་ནང་དུ་ཞུགས་ནས་ལུས་ཀུན་བསྲེགས་ཤིང་
འབར་བའི་སྡུག་བསྔལ་མྱོང་། ལས་སྒྲིབ་ཅུང་ཟད་ཟད་དུ་སོང་བ་ན། སྒོ་
ཡོད་པར་མཐོང་ནས་ཐར་དུ་རེ་བས་བརྒྱུགས་ཚེ་སྒོ་མེད་པར་གྱུར། གཅིག་
སྟེང་དུ་གཅིག་འགྱེལ་བ་བརྩེགས་ནས། སླར་ཡང་མེ་ཀུན་ཏུ་འབར་བས་
བསྲེགས་པ་ན། ལུས་ཀྱི་སྡུག་བསྔལ་གྱི་སྟེང་དུ་སེམས་ཀྱི་སྡུག་བསྔལ་བསྣན་
ཞིང་དུ་ཞིང་འབོད་པར་བྱེད་པ་ཡང་། དེར་ནི་དྲག་པོའི་མེ་དག་གིས། །
རྒྱུན་མི་ཆད་པར་བསྲེགས་པས་ན། །གང་ཕྱིར་སྐད་ནི་དྲག་འབྱིན་པ། །དེ་
ཕྱིར་དེ་ནི་ངུ་འབོད་ཡིན། །ཞེས་སོ། །ངུ་འབོད་ཆེན་པོར་སྐྱེས་པའི་ཚེ།
ལྕགས་ཁང་ཉིས་རིམ་མེ་འབར་བའི་ནང་དུ་ཚུད་ནས་བསྲེག ལྕགས་
ཁང་ནང་མ་ལས་ཐར་ཀྱང་ཕྱི་མ་ལས་མི་ཐར་བར་བསྲེགས་ཏེ་ཆེས་ངུ་ཞིང་
འབོད་པའི་སྡུག་བསྔལ་དཔག་མེད་མྱོང་བ་ཡང་། མེས་བསྲེགས་པ་ནི་དྲག་
ཕྱིར་དང་། །ངུ་འབོད་པ་ཡང་ཆེས་ཕྱིར་དང༌། །ལྕི་ཞིང་ཆེ་བ་ཉིད་ཀྱི་ཕྱིར། །
དེ་ནི་ངུ་འབོད་ཆེན་པོ་ཡིན། །ཞེས་སོ། །ཚ་བར་སྐྱེས་ན་ལྕགས་ཟངས་དཔག་
ཚད་བརྒྱ་ཕྲག་མང་པོ་ཡོད་པའི་ནང་དུ་འགྱུར་བྱེད་ཀྱི་ཁྲོ་ཆུ་རབ་ཏུ་འཁོལ་
བ་ལ། དམྱལ་སྲུང་རྣམས་ཀྱིས་ནང་དུ་འཕངས་ནས་འཚོད་པ་དང་།
ལྕགས་ཀྱི་གསལ་ཤིང་མེ་འབར་བས་འཕོངས་ནས་སྤྱི་བོའི་བར་དུ་ཕིགས།
དབང་བོའི་སྒོ་ཀུན་ནས་འབར་ཞིང་འཚིག་པ་དང་། ལྕགས་བསྲེགས་ཀྱི་ས་
125



གཞིར་གན་རྐྱལ་དུ་བསྐྱེལ་ནས་ཐོ་བ་མེ་འབར་བས་བརྡུང་བ་སོགས་སྡུག་་་་
བསྔལ་བསམ་ལས་འདས་པ་མྱོང་བ་ཡང་། གང་ཕྱིར་རྟག་ཏུ་མེས་གདུང་
བ། །དྲག་པོ་སྐྱེས་པ་དེ་ཡི་ཕྱིར། །འཇིག་རྟེན་དག་ཏུ་ཚ་བའི་མིང་། །དོན་
དང་མཐུན་པར་གྲགས་པ་ཡིན། །ཞེས་སོ། །རབ་ཏུ་ཚ་བར་སྐྱེས་པའི་ཚེ་
དམྱལ་སྲུང་རྣམས་ཀྱིས་ལྕགས་ཀྱི་གསལ་ཤིང་མེ་རབ་ཏུ་འབར་བ་རྩེ་གསུམ་
པ་འཕོངས་སུ་བཙུགས་ཏེ། རྩེ་མོ་ཕྲག་གོང་གཉིས་དང་སྤྱི་བོ་ནས་ཐོན་ཚེ།
དབང་བོའི་སྒོ་རྣམས་ནས་མེ་ལྕེ་དྲག་ཏུ་འབར་བ་དང་། ལྕགས་ཚན་གྱིས་
དཀྲི་བ། ལྕགས་ཟངས་ཁྲོ་ཆུ་འཁོལ་མའི་ནང་དུ་སྤྱིའུ་ཚུགས་སུ་བཅུག་པ་ན།
ཤ་རུས་ཁྲག་རྣམས་ཞིག་ནས་ཀེང་རུས་འབའ་ཞིག་ལུས་པ་སླར་ལྕགས་ཀྱི་ས་
གཞིར་བཀྲམ་པ་ན། ལས་ཀྱི་དབང་གིས་ཤ་ཁྲག་པགས་པ་ཐམས་ཅད་
སླར་སྐྱེས་ནས་སེམས་ཅན་གྱི་དངོས་པོར་གྱུར་པ་སྔར་ལྟར་བཙོས་ཏེ་སྡུག་་་་
བསྔལ་དྲག་པོས་གཟིར་བ་ཡང་། མེ་ནི་རབ་ཏུ་དྲག་པོ་ཡིས། །དེར་འཁོད་
སེམས་ཅན་རབ་ཚ་བྱེད། །ཚ་བ་ཕུལ་དུ་བྱུང་བས་ཏེ། །དེ་ཕྱིར་རབ་ཏུ་ཚ་
བར་གསུངས། །ཞེས་སོ། །མནར་མེད་དུ་སྐྱེས་ན། ས་གཞིར་དཔག་ཚད་
བརྒྱད་ཁྲིར་ཡོད་པའི་ཕྱོགས་བཞི་ནས་མེ་ལྕེ་རབ་ཏུ་འབར་བའི་ཤུགས་་་་་་་
ཐམས་ཅད་འདྲེས་ཏེ་སེམས་ཅན་དེ་དག་གི་ཤ་རྒྱུས་པགས་རུས་རིམ་གྱིས་་་་་
རྐང་ལ་ཐུག་པར་ཞུ་ནས་ཚིག་འབྲུ་མི་གསལ་བའི་ངུ་སྐད་ཀྱིས་ཉམ་ཐག་་་་་་
པའི་སེམས་ཅན་དུ་ཤེས་པ་ཙམ་མ་གཏོགས། དམྱལ་བའི་མེ་དང་ལུས་
དབྱེར་མེད་དུ་འདྲེས་ནས་སྡུག་བསྔལ་དྲག་པོ་མྱོང་བར་མ་ཟད། ཁ་ནས་ལྕེ་
1 26



，
དཔག་ཚད་ལྔ་བརྒྱ་བ་ཕྱུང་སྟེ་ལྕགས་ཀྱི་ས་གཞིར་ཕུར་བ་བརྒྱས་འདེབས་་་་་
པར་བྱེད་པ་དང་། ཁྲོ་ཆུ་དང་ཟངས་ཞུན་ཁོལ་མ་ཁར་བླུགས་ཏེ་བསྲེག་པ་
སོགས་གོང་མ་གོང་མའི་སྡུག་བསྔལ་ཐམས་ཅད་ཀྱི་སྟེང་དུ་གཞན་ཐམས་་་་་་
ཅད་ཀྱི་སྡུག་བསྔལ་ཡང་ཡོད་པ་བསྐལ་པ་གཅིག་གི་བར་དུ་མྱོང་དགོས་པར་
གསུངས་ཏེ། དྲན་ཉེར་ལས། མེ་དྲག་དེར་ནི་ལུས་ཅན་གྱིས། །རུས་པ་རྣམས་
ཀྱང་ལྷག་པར་འགྱུར། །དེ་ཕྱིར་བདེ་བའི་སྐབས་མེད་པས། །དཔེར་ན་
མནར་མེད་ཡིན་པར་བཤད། །ཅེས་གསུངས་པར་མ་ཟད། སྔགས་ཀྱི་དམ་
ཚིག་ཉམས་ན་རྡོ་རྗེ་དམྱལ་བར་སྐྱེ་གསུངས་པ་ཡང་ཚེ་རྡོ་རྗེ་ལྟར་ཟད་མི་་་་
ཤེས་པས་ན། རྡོ་རྗེ་དམྱལ་བ་ཞེས་པའི་དོན་མནར་མེད་པ་ཉིད་ལ་གོ་དགོས།
བྱང་སེམས་ལ་སྐུར་བ་བཏབ་ན། མནར་མེད་དུ་སྐྱེས་པའི་ལུས་དཔག་ཚད་
ལྔ་བརྒྱ་ལས་མི་ཆུང་། མགོ་བོ་ལྔ་བརྒྱ་ལས་མི་ཉུང་། མགོ་ལྔ་བརྒྱ་ལ་ལྕེ་ལྔ་
བརྒྱ་ལས་མི་ཉུང་། ལྕེ་རེ་རེ་ལ་ལྕགས་ཀྱི་ཐོང་གཤོལ་མེ་འབར་བ་ལྔ་བརྒྱས་
རྨོད་པར་བྱེད་པའི་སྡུག་བསྔལ་བསྐལ་པ་བྱེ་བ་སྟོང་ཕྲག་སྟོང་དང་བརྒྱ་ཕྲག་
ཐུབ་པའི་བར་དུ་མྱོང་བར་ཆོ་འཕྲུལ་གྱི་མདོ་ལས་གསུངས། འདི་རྣམས་སུ་
སྐྱེ་བའི་རྒྱུ་དྲན་པ་ཉེར་བཞག་ནས་བསྟན་པ་ལ་མ་ཞུགས་པའི་དབང་དུ་་་་་་
མཛད་ནས་གསུངས་པ་ཡིན་ནོ། །བཞི་བ་ཚེ་ཚད་ཀྱི་ཁྱད་པར་ནི། སྡུག་
བསྔལ་དེ་དག་ཡུན་ཇི་ཙམ་མྱོང་ན། རང་རེ་འཛམ་བུ་གླིང་བའི་མི་རྣམས་
ཀྱི་ལོ་ལྔ་བཅུ་ལ་རྒྱལ་ཆེན་རིགས་བཞི་བའི་ཞག་གཅིག དེ་འདྲའི་ཞག་སུམ་
ཅུ་ལ་ཟླ་བ་གཅིག ཟླ་བ་བཅུ་གཉིས་ལ་ལོ་གཅིག་ཏུ་བརྩི་བ་ཀུན་མཐུན་
127



པ་ཡིན་པས་དེ་འདྲའི་ལོ་ལྔ་བརྒྱ་རྒྱལ་ཆེན་རིགས་བཞི་བའི་ཚེ་ཚད་དང་།
དེ་ལ་ཞག་གཅིག་ཏུ་བྱས་ནས་བརྩིས་པའི་ལོ་ལྔ་བརྒྱ་ཡང་སོས་པའི་ཚེ་ཚད་
ཡིན། དེ་ལྟར་ཡང་སོས་པའི་ཞག་གཅིག་ལ་མི་ལོ་འབུམ་ཐེར་དགུ་བཅུ་
ཡོད་པར་གསུངས། གཅིག་བཅུ་བརྒྱ་སྟོང་ཁྲི་འབུམ་དང༌། །ས་
ཡ་བྱེ་བ་དུང་ཕྱུར་ཏེ། །དགུ་བོ་རྐྱང་བའི་གྲངས་སུ་བརྗོད། །ཐེར་
འབུམ་ཁྲག་ཁྲིག་རབ་བཀྲམ་དང་། །གཏམས་སོགས་འཕར་མ་ཞེས་པའི་
བརྩི་ཚུལ་ལྟར་ན། མི་ལོ་ཁྲག་ཁྲིག་ཆེན་པོ་གཅིག ཁྲག་ཁྲིག་དྲུག ཐེར་
འབུམ་ཆེན་པོ་གཉིས་ཡང་སོས་པའི་ཚེ་ཚད་དོ། །མི་རྣམས་ཀྱི་ལོ་བརྒྱ་ལ་
སུམ་ཅུ་རྩ་གསུམ་པའི་ཞག་གཅིག དེ་སུམ་ཅུ་ལ་ཟླ་བ། དེ་བཅུ་གཉིས་ལ་
ལོར་བརྩིས་པའི་ལོ་སྟོང་ཕྲག་གཅིག་སུམ་ཅུ་རྩ་གསུམ་པའི་ཚེ་ཚད་ཡིན། དེ་
ལྟར་མི་ལོ་བྱེ་བ་གསུམ་དང༌། ས་ཡ་དྲུག་ལ་ཞག་གཅིག་ཏུ་བརྩིས་པའི་ཚུལ་
གྱིས་ལོ་སྟོང་ཕྲག་གཅིག་ཐིག་ནག་པའི་ཚེ་ཚད་ཡིན། མི་ལོ་ཉིས་བརྒྱ་
ཞག་གཅིག་ཏུ་བརྩིས་ཏེ་འཐབ་བྲལ་བའི་ཚེ་ཚད་ཡོངས་རྫོགས་ལ་བསྡུས་་་་་
འཇོམས་པའི་ཞག་གཅིག་ཡིན་པས། དེའི་ཚུལ་གྱིས་ལོ་སྟོང་ཕྲག་གཉིས་
བསྡུས་འཇོམས་ཀྱི་ཚེ་ཚད་ཡིན། མི་ལོ་བཞི་བརྒྱ་ལ་དགའ་ལྡན་པའི་ཞག་
གཅིག་ཏུ་བྱས་པའི་ལོ་སྟོང་ཕྲག་བཞི་དགའ་ལྡན་གྱི་ལྷའི་ཚེ་ཚད་ཡིན། དེ་
ཡོངས་རྫོགས་ངུ་འབོད་ཀྱི་ཞག་གཅིག་ཏུ་བརྩིས་པའི་ལོ་བཞི་སྟོང་ངུ་འབོད་
པའི་ཚེ་ཚད་ཡིན། མི་རྣམས་ཀྱི་ལོ་བརྒྱད་བརྒྱ་འཕྲུལ་དགའི་ལྷའི་ཞག་
གཅིག དེ་བཞིན་བརྩིས་པའི་ལོ་སྟོང་ཕྲག་བརྒྱད་འཕྲུལ་དགའི་ལྷ་རྣམས་
128



ཀྱི་ཚེ་ཚད་ཡིན་ལ། དེ་ཉིད་ཞག་གཅིག་ཏུ་བརྩིས་པའི་ལོ་སྟོང་ཕྲག་
བརྒྱད་དུ་འབོད་པའི་ཚེ་ཚད་ཡིན། མི་ལོ་སྟོང་དང་དྲུག་བརྒྱ་གཞན་
འཕྲུལ་དབང་བྱེད་ཀྱི་ལྷའི་ཞག་གཅིག་ཏུ་བརྩིས་པའི་ལོ་ཆིག་ཁྲི་དྲུག་སྟོང་་་་་
གཞན་འཕྲུལ་དབང་བྱེད་ཀྱི་ལྷའི་ཚེ་ཚད་ཡིན་ལ། དེ་ཉིད་ཡོངས་རྫོགས་
ལ་ཞག་གཅིག་ཏུ་བརྩིས་པའི་ལོ་ཆིག་ཁྲི་དྲུག་སྟོང་ཚ་བའི་ཚེ་ཚད་ཡིན། རབ་
ཚའི་བར་བསྐལ་ཕྱེད་དང་། མནར་མེད་ཀྱི་ཚེ་ཚད་བར་བསྐལ་གཅིག་
ཐུབ་པ་ནི། སློབ་དཔོན་ཆེན་པོ་དབྱིག་གཉེན་གྱིས། མི་རྣམས་ཀྱི་ལོ་
ལྔ་བཅུ་ལ། འདོད་པ་དག་གི་ལྷ་རྣམས་ལས། །འོག་མ་དག་གི་ཉིན་
ཞག་གཅིག །གོང་མ་གཉིས་ཀ་ཉིས་འགྱུར་རོ། །ཞེས་དང་། ཡང་སོས་ལ་
སོགས་དྲུག་རིམ་བཞིན། །འདོད་ལྷའི་ཚེ་དང་ཉིན་ཞག་མཉམ། །དེས་ན་དེ་
དག་རྣམས་ཀྱི་ཚེ། །འདོད་པའི་ལྷ་དང་འདྲ་བ་ཡིན། །ཞེས་གསུངས་པར་
མ་ཟད། མནར་མེད་པའི་ཚེ་ཚད་ནི། སྤྱོད་འཇུག་ལས། སྐད་ཅིག་གཅིག་
བྱས་སྡིག་པས་ཀྱང་། །བསྐལ་པར་མནར་མེད་གནས་དགོས་ན། །ཐོག་མེད་
འཁོར་བར་བསགས་སྡིག་གིས། །བདེ་འགྲོར་མི་འགྲོ་སྨོས་ཅི་དགོས། །ཞེས་
གསུངས་པ་ལྟར། རང་རང་གི་སྡུག་བསྔལ་ཆེ་ཆུང་དང་ཚེ་ཚད་སོགས་
ཤིན་ཏུ་མི་བཟད་པ་ཡུན་རིང་བོའི་བར་དུ་ཉམས་སུ་མྱོང་བར་གྱུར་ཀྱང་། །
རང་ཉིད་དེར་སྐྱེ་འགྱུར་གྱི་མི་དགེ་བ་དེ་ཟད་པར་མ་གྱུར་པ་དེ་སྲིད་དུ་སྲོག་
དང་བྲལ་བར་མི་འགྱུར་བ་ཡང་། བཤེས་སྤྲིངས་ལས། དེ་ལྟར་སྡུག་
བསྔལ་ཤིན་ཏུ་མི་བཟད་ལོ། །བྱེ་བ་ཕྲག་བརྒྱར་ཉམས་སུ་མྱོང་ཡང་ནི། །ཇི་
129



སྲིད་མི་དགེ་དེ་ཟད་མ་གྱུར་པ། །དེ་སྲིད་སྲོག་དང་བྲལ་བར་མི་འགྱུར་རོ། །
ཞེས་གསུངས། གཞན་ཡང་ཚ་དམྱལ་བརྒྱད་ཀྱི་ཕྱི་རོལ་ལྕགས་ཀྱི་ར་བས་
བསྐོར་བའི་སྒོ་རེ་ཡོད་པའི་ཉེ་འཁོར་དུ། མེ་མ་མུར་གྱི་འོབས་པུས་མོ་ནུབ་
ཙམ་རྐང་བ་བཞག་ན་པགས་པ་ཤ་ཁྲག་ཐམས་ཅད་ཞིག་ཅིང་བཏེགས་ན་་་་་
སླར་སྐྱེས་པར་འགྱུར་བ་དེ་དང་། རོ་མྱགས་ཀྱི་འདམ་རྫབ་རུལ་བའི་ནང་དུ་
འབུ་མཆུ་རྣོན་བྱ་བའི་ལྕགས་ཀྱི་མཆུ་ཏོས་པགས་པ་ནས་རྐང་ལ་ཐུག་པའི་་་
བར་འབིགས་ཤིང་འདྲུ་བར་བྱེད་པ་དང་། སྤུ་གྲིའི་སོ་གཏམས་པའི་ལམ་
ཞེས་བྱ་བ་སྤུ་གྲི་རྣོན་པོའི་སོ་གྱེན་དུ་གཤིབས་པའི་སྟེང་དུ། ལས་མཐུན་པའི་
སེམས་ཅན་དེ་དག་གི་རྐང་བ་བཞག་པ་ན་དུམ་བུར་གཅོད་ཅིང་སླར་སྐྱེས་
པ། དེ་དང་ཉེ་བར་རལ་གྲི་ལོ་མའི་ནགས་ཚལ་རླུང་གིས་བསྐྱོད་པས་ལུས་
གཅོད་ཅིང་། ཤལ་མ་ལིའི་སྡོང་བོའི་རྩེ་ལྡིང་དུ་སྔར་ཡིད་ཆགས་པའི་མཛེས་
མས་འབོད་པ་མཐོང་སྟེ་འཛེགས་པ་ན་ལྕགས་ཀྱི་ཚེར་མ་རྣོན་པོས་ལུས་་་་་
འབིགས་པ་དང༌། ཁྱི་གཏུམ་པོ་དག་གིས་ལུས་འདྲལ་བ་སོགས་མང་བར་
གསུངས་ལ། དེ་ནས་ཐལ་ཚན་གྱི་ཆུ་ཀླུང་རབ་མེད་ཅེས་བྱ་བ་ཁྲོ་ཆུ་ཁོལ་
མས་ས་གཞི་ཐམས་ཅད་གང་བ་དེའི་ནང་དུ་བྱིང་སྟེ་དམྱལ་སྲུང་རྣམས་ཀྱིས་
འོབས་མཐའ་བསྐོར་ནས་ཕྱིར་འདོན་དུ་མི་འཇུག་པར་ཤ་ཐམས་ཅད་ཞིག་
ནས་རུས་པ་འབའ་ཞིག་ལུས་པ་ཚ་དམྱལ་བ་དེ་དག་གི་སྡུག་བསྔལ་དང་ཆ་
མཚུངས་པར་ལུས་ཀྱི་ནུས་པ་མ་ཟད་པ་དེ་སྲིད་དུ་མྱོང་དགོས་ཤིང་། ཚ་
དམྱལ་གྱི་སྒོ་བཞི་བོ་རེ་རེ་ན་དེ་འདྲའི་ཉེ་འཁོར་བ་བཞི་རེ་སྟེ་བཅུ་དྲུག་ཡོད་
130



-----
པར་མཛོད་ལས་གསུངས་ཤིང་། རང་རེ་རྣམས་དེར་སྐྱེ་བ་ཕར་ཞོག
བྲིས་པ་མཐོང་བ་དང་། ཐོས་ནས་ཡིད་ལ་བསམས་ཏེ་རང་ཐོག་ཏུ་བླངས་ན་
འཇིགས་ཤིང་སྐྱི་གཡའ་བ་སྙིང་རླུང་ལྡང་བའི་འོས་སུ་ཆེ་བ་ནི། བཤེས་
སྤྲིངས་ལས། སྡིག་ཅན་དབུགས་དབྱུང་འགགས་པ་ཙམ་ཞིག་གིས། །དུས་
ཀྱིས་བར་དུ་ཆོད་རྣམས་དམྱལ་བ་ཡི། །སྡུག་བསྔལ་གཞལ་ཡས་ཐོས་ནས་
རྣམ་སྟོང་དུ། །མི་འཇིགས་གང་ལགས་རྡོ་རྗེའི་རང་བཞིན་ནོ། །དམྱལ་བ་
བྲིས་པ་མཐོང་དང་ཐོས་པ་དང་། །དྲན་དང་བཀླགས་དང་གཟུགས་སུ་
བགྱིས་རྣམས་ཀྱང་། །འཇིགས་པ་སྐྱེ་བར་འགྱུར་ན་མི་བཟད་པའི། །རྣམ་
སྨིན་ཉམས་སུ་མྱོང་རྣམས་སྨོས་ཅི་འཚལ། །ཞེས་གསུངས་པ་ལྟར་ཚ་དམྱལ་
ཉེ་འཁོར་བ་དང་བཅས་པའི་སྡུག་བསྔལ་དེ་དག་ལ་འཇིགས་ཤིང་སྐྲག་པའི་
བློ་ཅི་སྐྱེ་དང་། མདུན་ན་བཞུགས་པའི་བླ་མ་དཀོན་མཆོག་ལ་འཇིགས་པ་དེ་
ལས་སྐྱོབ་པའི་ནུས་པ་ཡོད་པར་ཡིད་ཆེས་པའི་སྒོ་ནས། བླ་མ་སངས་རྒྱས་ལ་
སྐྱབས་སྟོན་པ་པོའི་རེ་ལྟོས། ཆོས་བྱང་ཆུབ་ལམ་གྱི་རིམ་པ་ལ་སྒྲུབ་པ་སྙིང་
བོར་བྱས་ཏེ་ཡིད་ལ་སྐྱེ་བའི་རེ་ལྟོས། དགེ་འདུན་ཚུལ་ཁྲིམས་དང་ལྟ་བ་
མཐུན་པའི་གྲོགས་བཟང་པོ་དང་མི་འབྲལ་བའི་རེ་ལྟོས་བཅོས་ཏེ་སྐྱབས་་་་
འགྲོ་རྣམ་དག་བྱ་བ་གནད་དམ་པའོ། །གསུམ་པ་གྲང་དམྱལ་བརྒྱད་ཀྱི་སྡུག་
བསྔལ་བསམ་པ་ལ། ཚ་དམྱལ་བརྒྱད་པོ་སོ་སོའི་ཐད་ཀར་དཔག་ཚད་ཁྲི་ཚོ་
རེའི་ཕ་རོལ་བྱང་ཕྱོགས་གངས་ཅན་གྱི་རིའི་འོག་ན་གྲང་དམྱལ་བརྒྱད་པོ་་་་
རིམ་བརྩེགས་ཀྱི་ཚུལ་དུ་དཔག་ཚད་ཉིས་སྟོང་ཉིས་སྟོང་གིས་བར་ཆོད་ནས་
131



ཡོད་པར་གསུངས་པ་དོགས་པ་ཅན་དུ་འདུག་མོད་ཀྱང་ཚ་དམྱལ་བརྒྱད་པོ་
གཅོང་རོང་ཟབ་མོའི་སྦུབས་སུ་ཡོད་ལ། གྲང་དམྱལ་བ་དག་གངས་རིའི་རྩེ་
མོ་མཐོ་སར་གནས་པའི་ཐད་སོར་བཤད་ཅེས་གསུངས། དེ་ཡང་འཆི་ནད་
དྲག་པོས་བཏབ་ནས་འཆི་བ་ལ་མངོན་དུ་ཕྱོགས་པའི་ཚེ། རང་གི་ལུས་ལ་ཚ་
གདུང་གི་སྣང་བ་ཤར་ནས་གྲང་བ་ལ་ཆགས་པའི་དབང་གིས་གྲང་དམྱལ་་་་
བརྒྱད་པོ་གང་རུང་དུ་སྐྱེ་བའི་སྲེད་ལེན་གྱིས་གསོས་བཏབ་པ་ལས་ཀྱི་ནུས་
པ་མཐུ་ཅན་དུ་སོང་བ་ན་ཤི་འཕོས་ཏེ་བར་སྲིད་རྨི་ལམ་རྨིས་པ་བཞིན་གྲུབ་
མྱོང་སད་ཙམ་གྱིས་གྲང་དམྱལ་དུ་སྐྱེས་ཚེ། དེའི་འོག་གཞི་དང་ལོགས་
ཐམས་ཅད་འཁྱག་རོམ་གྱི་རི་ཤིན་ཏུ་མཐོ་བ་དཔག་ཚད་ཉིས་སྟོང་ཙམ་ཡོད་
པ། ཉི་ཟླའི་སྣང་བ་མེད་པས་མུན་ནག་འཐིབས་པ། སྟེང་ནས་ཁ་ཆར་བུ་
ཡུག་འཚུབ་ཅིང་ལྷགས་པ་ཆེན་པོས་བཏབ་སྟེ། དེར་སྐྱེས་པའི་སེམས་
ཅན་གྱི་ལུས་ཐམས་ཅད་ཆུ་བུར་བྱུང་བ་བཞིན་དུ་འཁུམས་ནས་སྡུག་བསྔལ་
བཟོད་གླགས་མེད་པ་ཚེ་ཚད་མ་རྫོགས་ཀྱི་བར་དུ་མྱོང་བ་དང་། ཆུ་བུར་
རྡོལ་བ་ནི། གྲང་ངར་ཆེ་བའི་དབང་གིས་ལུས་ཀྱི་ཆུ་བུར་རྣམས་བརྡོལ་ཏེ་
ཁྲག་དང་ཆུ་སེར་འཛག་པ་འཁྱགས་རོམ་གྱི་སྟེང་དུ་སོང་བ་རྣམ་ཤེས་ཀྱིས་
མ་བཏང་བར་སྡུག་བསྔལ་མྱོང་དགོས་པར་གསུངས། སོ་ཐམ་ཐམ་པ་ནི།
གྲང་ངར་སྔར་ལས་ཤིན་ཏུ་ཆེ་བས་སོ་འཕྲིག་གིས་ཐམ་སྟེ་ལུས་འདར་བ་་་་་
དང་། ཀྱི་ཧུད་ཟེར་བ་དང་། ཨ་ཆུ་ཟེར་བ་གཉིས་ལུས་ཐམས་ཅད་འཁྱགས་
རོམ་གྱི་རང་བཞིན་དུ་གྱུར་ཏེ་སྨྲེ་སྔགས་ཀྱི་ང་རོའི་སྒྲ་འདོན་ལུགས་ལས་་་་་
132



བཏགས་པའོ། །ཨུཏྤལ་ལྟར་གས་པ་ནི། གྲང་ངར་སྔར་ལས་ཉིས་འགྱུར་སུམ་
འགྱུར་གྱིས་ཆེ་ཞིང་ལྷགས་པས་བཏབ་པས་ལུས་ཨུཏྤ་ལའི་མདོག་ལྟར་སྔོན་
པོར་གྱུར་ཏེ་ཁ་ལྔ་དྲུག་ལ་སོགས་པར་གས་པ་དང་། པདྨ་ལྟར་གས་པ་ནི།
སྔར་ལས་ཁྱད་པར་གྲང་ངར་ཤིན་ཏུ་ཆེ་བས་ལུས་དམར་པོར་གྱུར་ཅིང་ཁ་་་
བཅུ་བས་མང་པོར་གས་པ། པདྨ་ལྟར་གས་པ་ཆེན་པོའི་ཁྱད་པར་ཁ་
བརྒྱའམ་དེ་ལས་མང་བར་གས་ཏེ་མནར་མེད་དང་ཆ་འདྲ་བའི་སྡུག་བསྔལ་
མྱོང་བར་གསུངས་ལ། གྲང་དམྱལ་གྱི་ཚེ་ནི། མཛོད་ལས། ཏིལ་སྦྱང་ནང་
ནས་ལོ་བརྒྱ་ཞིང་། །ཏིལ་གཅིག་ཕྱུང་བས་ཟད་གྱུར་པ། །ཆུ་བུར་ཅན་གྱི་ཚེ་
ཡིན་ཏེ། །གཞན་གྱི་ཚེ་ནི་ཉི་ཤུ་འགྱུར། །ཞེས་དེར་སྐྱེས་ནས་སླར་ཐར་བར་
དཀའ་བ་ཡང་། ཡུལ་མ་ག་དྷའི་བྲེས་གཞལ་བའི་ཏིལ་ཁལ་བརྒྱད་ཅུ་ཤོང་
བའི་བང་བ་ནས། ལོ་བརྒྱ་རེའི་མཚམས་སུ་ཏིལ་འབྲུ་རེ་རེ་བླངས་ཏེ་ཏིལ་མ་
ལུས་པར་ཟད་པ་ན་ཆུ་བུར་ཅན་གྱི་ཚེ་ཚད་རྫོགས་པ་ཡིན། འོག་མ་རྣམས་
ཉི་ཤུ་འགྱུར་དུ་གནས་དགོས་པས་ཤིན་ཏུ་ཡ་ང་བའི་གནས་སོ། །དེ་དག་ཏུ་
སྐྱེ་བའི་རྒྱུ་སྔར་བཤད་པ་སྤྱི་དང་། ཁྱད་པར་དུ་སྐུ་གསུང་ཐུགས་རྟེན་གྱི་ན་
བཟའ་བཤུས་པ། ལྷ་ཁང་དང་འདུ་ཁང་བཤིག་པ། ཕ་མ་དང་སྡུག་བསྔལ་
ཅན་གྱི་གོས་བཤུས་ཏེ་འཁྱགས་གྲིར་བཏང་བ། ལས་འབྲས་མེད་པར་ལྟ་བ་
སོགས་རང་གི་སྒོ་གསུམ་གྱི་ཉེས་སྤྱོད་ཁོ་ན་ཡིན་པར་ཤེས་པར་བྱོས་ལ་ཉེས་
པ་ཆུང་ངུས་ཀྱང་མ་གོས་པར་སྐྱེས་བུའི་རྩལ་ཅི་ཡོད་ཀྱིས་རྒྱུ་སྔར་བསགས་་་་
རྣམས་བཤགས་ཤིང་། ཕྱིན་ཆད་འཕྲོ་གཅོད་པའི་ཕྱིར་བྱང་ཆུབ་ལམ་གྱི་
133



རིམ་པའི་ཉམས་ལེན་འདི་དང་མི་འབྲལ་བར་བྱའོ། །ཉི་ཚེ་བའི་དམྱལ་བ་ཚ་
གྲང་གི་དམྱལ་བའི་ཉེ་འཁོར་དང་། མི་ཡུལ་དུ་རྒྱ་མཚོ་ཆེན་པོའི་འགྲམ། མྱ་
ངམ་གྱི་ཐང་སོགས་སུ་ཡོད་པར་ངེས་ལ། དེ་ཡང་འཕགས་པ་དགེ་འདུན་
སྲུངས་རྒྱ་མཚོའི་གླིང་དུ་བྱོན་ཚེ། སྔོན་སངས་རྒྱས་འོད་སྲུངས་ཀྱི་དུས་སུ་
དགེ་འདུན་གྱི་གཙུག་ལག་ཁང་གི་ཀ་བ་རྩིག་པ་སོགས་ལ་མི་གཙང་བ་་་་་་
བསྒོས་པ། དགེ་འདུན་གྱི་སྤྱི་རྫས་ལྔ་སྣོད་དང་། ལོ་མ། མེ་ཏོག ཐག་པ།
ཕྱགས་མ་སོགས་རང་དོན་དུ་ལོངས་སྤྱད་པའི་རྣམ་སྨིན་གྱིས་ངོ་བོ་སེམས་་་་་
ཅན་ཡིན་པ་ལ། རྣམ་པ་ཕྱགས་མ། ཐག་པ། ཀ་བ་དང་རྩིག་པ། ལོ་མ་དང་
མེ་ཏོག་སོགས་དེ་དང་དེའི་རྣམ་པ་ཅན་དུ་སྡུག་བསྔལ་མྱོང་བཞིན་པ་དང་།
གཞན་ཡང་། དགེ་ཚུལ་སློང་ལ་ཚིག་རྩུབ་སྨྲས་པས་གཏུན་ཤིང་གི་རྣམ་པ་
དང༌། དགེ་འདུན་ལ་ཕུལ་བའི་རྫས་ཕྱིར་འཐེན་ཏེ་ཐད་ཀར་མ་བཏང་བས་
ལུས་སྟོད་སྨད་དུ་ཆད་དེ་ཆུ་རྒྱུས་ཀྱིས་སྦྲེལ་བ་དང་། དགེ་འདུན་རྣམས་གདུགས་
ཚོད་ལ་སྤྱན་དྲངས་ཚེ་འཁྲུག་པ་ཤོར་བས་ལྷུང་བཟེད་མཚོན་ཆར་གྱུར་ནས་
རྡེག་གསོད་བྱེད་པ་སོགས་དགེ་འདུན་སྲུངས་གཅིག་པུས་ཉི་ཚེ་བའི་དམྱལ་
བ་མང་དུ་གཟིགས་ན། རང་ཅག་གིས་ཀྱང་ཚེ་རབས་སྔ་མ་རྣམས་སུ་
སྡིག་པའི་ལས་དེ་འདྲ་བགྱིས་པ་མང་དུ་ཡོད་ངེས་སུ་བསམས་ཏེ་ཉེས་ལྟུང་
གི་ཚོགས་དེ་དག་བཤགས་སྡོམ་བྱེད་པ་ལ་འབད་པར་རིགས་སོ། །གཉིས་པ་
དུད་འགྲོའི་སྡུག་བསྔལ་བསམ་པ་ལ། ག་རེ་རང་རེ་རྣམས་སྐྱེས་ཙམ་ནས་
སྡོད་དབང་མེད་པར་ཤན་པའི་བཤའ་ལུག་ལྟར་ངེས་པར་འཆི་དགོས་ཤིང་།
134



་་་
.
.
-
ནམ་འཆི་ངེས་པ་མི་འདུག་པས་ཤི་མ་ཐག་བར་དོ་འགྲིམ་དགོས་ཤིང་། །
བར་དོ་དེ་ཡང་ཚད་མ་རྣམ་འགྲེལ་ལས། ལུས་ཅན་ཡིན་ཡང་ཕྲ་བའི་ཕྱིར། །
འགའ་ཞིག་ལ་ལར་ཐོགས་མེད་དེ། །ཆུ་བཞིན་གསེར་ལ་དངུལ་ཆུ་བཞིན། །
ཞེས་གསུངས་པ་ལྟར། ལས་ཀྱི་རླུང་གིས་བདས་ཏེ་ཐོགས་པ་མེད་པར་སྲིད་
པའི་ཁམས་གྲངས་མེད་བརྒལ་ནས་སྐྱེ་བ་རེ་ལེན་དགོས། དེ་ནས་ལས་
བསགས་ཚུལ་གྱི་དབང་གིས་དུད་འགྲོར་སྐྱེས་ཚེ། གང་དེར་སྐྱེ་བའི་རྩ་བའི་
གནས་བྱིངས་ནི། ཕྱིའི་རྒྱ་མཚོ་ཆེན་པོའི་ནང་ན་གནས་པ་ཆང་གི་སྦང་མ་
ལྟར་ཡོད་ཅིང་། དེ་དག་སོས་ཀའི་དུས་སུ་ཉི་མའི་འོད་ཀྱིས་བ་ཚྭ་ཅན་གྱི་རྒྱ་
མཚོ་ཁོལ་ཏེ་ལུས་སྲེག་པ། དགུན་ལྷགས་པ་ཅི་ཙམ་གྱིས་གྲང་བའི་སྡུག་
བསྔལ་ཆེ་ལ། དེའི་ནང་མཚན་ན་ཀྲ་ཞེས་པའི་ཆུ་སྲིན་གྱི་རིགས་ཤིན་ཏུ་
མི་བསྲུན་པ་རི་བོའི་གཏོས་དང་མཉམ་པ། ཁ་གདངས་པ་ཙམ་གྱིས་
སྲོག་ཆགས་ཁྲི་ཕྲག་དུ་མ་ཆུ་ཀླུང་གི་རྒྱུན་དང་འདྲེས་ནས་ཁར་བབས་ཚེ་ཆུ་
ཐམས་ཅད་ཕྱིར་འཕོ་ཞིང་། ནང་དུ་ཆུད་པའི་སྲོག་ཆགས་བསད་པའི་ཁྲག་
གིས་རྒྱ་མཚོ་ཡང་དམར་པོར་བསྒྱུར་བ་དང༌། སྲོག་ཆགས་དེ་ཉིད་ལོ་གྲངས་
དུ་མར་གཉིད་དུ་སོང་བ་ན་སྲོག་ཆགས་ཕྲ་མོ་དག་གིས་ལུས་ཕིགས་ནས་་་་་
ཟོས་ཤིང་ཁྲག་འཐུང་གཉིད་སད་པ་ན་སྡུག་བསྔལ་མ་བཟོད་པར་རྒྱ་མཚོའི་
ནང་གི་རི་བྲག་ལ་འཕྲུགས་ནས་སྲོག་ཆགས་དེ་དག་བསད་པའི་ཁྲག་གིས་རྒྱུ་
མཚོའི་མདོག་ཀྱང་བསྒྱུར་བར་གསུངས། གླིང་བར་ན་གནས་པ་རྣམས་ཤའི་
སྣག་གུ་འདྲ་བའི་ལུས་ཆེ་བས་ལག་པ་བརྐྱང་བསྐུམ་ཙམ་ཡང་བྱེད་མི་ནུས་་་
135
135



ཤིང་མུན་པར་གནས་ཏེ་གྲང་རེག་གི་སྡུག་བསྔལ་ཟམ་མ་ཆད་པར་མྱོང་་་་་་
དགོས་པ་དང་། ཁ་འཐོར་བ་ནི་སྐམ་གཤེར་ལ་གནས་པ་སོགས་སྐྱེ་གནས་
བཞི་ལས་སྐྱེས་པའི་བྱེ་བྲག་གིས། དྲན་པ་ཉེར་བཞག་ལས། དུད་འགྲོའི་
རིགས་མི་འདྲ་བ་བྱེ་བ་སུམ་ཅུ་རྩ་བཞི་དང་། སྡུག་བསྔལ་གྱི་བྱེ་བྲག་དཔག་
ཏུ་མེད་པར་གསུངས་ཀྱང་སྡུག་བསྔལ་གྱི་གཙོ་བོ་ལྔ་ནི། གཅིག་ལ་གཅིག་ཟ་
བའི་སྡུག་བསྔལ། གླེན་ཅིང་གཏི་མུག་པ། ཚ་གྲང་དང་བཀྲེས་སྐོམ། བཀོལ་
སྤྱོད་ཀྱི་སྡུག་བསྔལ་སོགས་ཡོད་པ་ལས། རང་རེ་རྣམས་ཀྱིས་མིག་གིས་
མཐོང་བཞིན་པ་སྟག་གཟིག དོམ་དྲེད། སྤྱང་ཁྱི་ལ་སོགས་པས་དུད་འགྲོ་
ཉམ་ཆུང་གཞན་མཐོང་ཙམ་ཉིད་ནས་གསོད་པ། ཁོ་རང་རྣམས་ཀྱང་ཤ་
པགས་རུས་གསུམ། གི་ཝཾ། མཁྲིས་པ། རྭ་སྙིང་། རྩི་སྨན་སོགས་ཀྱི་ཆེད་དུ་
གསོད་ཚུལ་སྣ་ཚོགས་པས་འཇོམས་པར་བྱེད་པ་དང་། ལྷ་མིའི་བྲན་དུ་གྱུར་
པའི་དུད་འགྲོ་ལ་མི་ཐེག་བཞིན་འཁུར་ལྕི་མོ་འགེལ་བ། གཉའ་ཤིང་ལྕི་མོས་
མནན་ཏེ་རྨོ་བྱེད་པ། སྣ་འབིགས་པ། བཞོ་བ། སྤུ་འབྲེག་པ། རྡེག་འཚོག
ལྕགས་ཀྱུ་དང་ཐོ་བས་བཏབ་སྟེ་བཀོལ་བ། གསོད་ལུགས་མི་འདྲ་བ་དུ་མས་
སྲོག་དབུགས་འཇོམས་པ། དམྱལ་བའི་སྡུག་བསྔལ་དང་ཆ་འདྲ་བར་ཟངས་
ནང་དུ་བཅུག་སྟེ་འཚོད་པའི་སྡུག་བསྔལ་སོགས་བརྗོད་ལས་འདས་ཤིང་།
དུད་འགྲོ་ཀླུ་ཕལ་ཆེར་ལྷ་ལྷ་མིན་འཁྲུག་རྩོད་ཀྱི་ཕྱོགས་བྱེད་པ། ཀླུ་ཚན་
གཅིག་ལ་ཕྱེ་ཚན་གྱི་ཆར་འབེབས་པ་དང་བྱ་ཁྱུང་གིས་གནོད་པ་ལ་སོགས་་་་
པའི་སྡུག་བསྔལ་དཔག་ཏུ་མེད། ནག་པོའི་ཕྱོགས་ཀྱི་ཀླུ་ཐམས་ཅད་ལ་
136



སྣང་བའི་གོ་སྐབས་མེད་པར་མུན་པར་གནས་པ་དང་། གཞན་ཡང་བྱ་རོག་
དང་ཁྲ་བྱེའུ་ཤ་སྦྲང་སོགས་མཁའ་ལ་རྒྱུ་བ། སྦྲུལ་སྡོམ་སྡིག་སོགས་ས་ལ་རྒྱུ་
བའི་འབུ་སྲིན། ཆུ་དང་ས་འོག་ན་འཁོད་པའི་ས་བདག་ཀླུའི་རིགས་ཀྱི་
སྟོབས་དང་བོངས་ཆེ་ཆུང་གིས་ཕན་ཚུན་གནོད་པ་བསྐྱེད་པ། ཐེག་དང་
ཁང་བ་དང་རི་ལས་མེ་མཆེད་དེ་ཤི་བ། ཆུ་ཀླུང་དྲག་པོའི་རྒྱུན་གྱིས་འཁྱེར་
བ། རྒྱུན་དུ་ཡང་རྔོན་པ་སོགས་ཀྱིས་གཙེས་ཨེ་ཡོང་སྙམ་དུ་འཇིགས་སྣང་ཡེ་
རེ་བའི་ངང་དུ་གནས་ལ་ཚེ་ཐུང་བ་རྣམས་ཉིན་རེ་དང་། ཡུད་ཙམ་པ་རེ་དང་།
ཚེ་རིང་བས་བསྐལ་པ་ཐུབ་པའང་ཡོད་ལ། ལུས་ཆེ་བ་དཔག་ཚད་སྟོང་ཙམ་
དང་། ཆུང་བ་སྐྲའི་རྩེ་མོ་ལྔ་བཅུ་རྩ་ལྔར་བགོས་པའི་ཆ་ཤས་ཙམ་ཡོད་པར་
འོད་སྲུངས་ཀྱི་མདོ་ལས་གསུངས། དེ་ཡང་བྱང་ཆུབ་ལམ་རིམ་ལས་སའི་
དངོས་གཞིའི་དགོངས་པ་དང་བསྟུན་ནས་དུད་འགྲོའི་སྡུག་བསྔལ་སྔོན་དུ་
གསུངས་པ་དེ་ནི་ཡི་དྭགས་ལ་བལྟོས་ན་ཡང་དུད་འགྲོ་གླེན་ལྐུགས་སུ་སོང་་་་
བས་ཆོས་སྒྲུབ་པའི་སྣོད་དུ་མི་རུང་བའི་སྟབས་ཀྱིས་དེ་ལྟར་གསུངས་པའོ། །
དེ་ལྟར་དུད་འགྲོའི་སྡུག་བསྔལ་ཡུན་རིང་བོར་མ་ཟད་ཡུད་ཙམ་ཞིག་ཀྱང་་་་་
རང་སྟེང་དུ་བབས་ན་མི་བཟོད་པའི་ངང་ཚུལ་བསམ་པའི་སྒོ་ནས་དེའི་རྒྱུ་་་
སྔར་བསགས་སྦྱོང་ཅི་ཐུབ་དང་། ཕྱིས་ནས་སྐད་ཅིག་ཙམ་ཡང་མི་བྱེད་པའི་
སྡོམ་སེམས་བསྟེན་ཏེ་དཀོན་མཆོག་གསུམ་ལ་སྙིང་ཐག་པ་ནས་གསོལ་བ་་་་་
འདེབས་དགོས་པ་ཡིན་ནོ། །གསུམ་པ་ཡི་དྭགས་ཀྱི་སྡུག་བསྔལ་བསམ་པ་ལ།
དེ་ཡང་རང་རེ་རྣམས་འཆི་ནད་ཀྱིས་ཐེབས་ནས་ཡི་དྭགས་སུ་སྐྱེ་བ་ལ་་་་་་
.
137



མངོན་དུ་ཕྱོགས་ཏེ་ཟས་སྐོམ་ལ་ཞེན་པ་གཏིང་ནས་ལོག་སྟེ། མིག་གིས་མ་
མཐོང་ན་སྙམ་དུ་ཡི་དྭགས་སུ་སྐྱེ་བའི་རྒྱུ་ལ་སྲེད་ལེན་གྱིས་གསོས་བཏབ་སྟེ་
ལས་ཀྱི་ནུས་པ་མཐུ་ཅན་དུ་སོང་བ་ན་ཤི་འཕོས། དེའི་བར་སྲིད་གྲུབ་སྟེ་
སྡུག་བསྔལ་མྱངས་ཟིན་ནས་ཟངས་ཁོག་ཉི་མས་འཚིག་པ་ལྟ་བུའི་ཡི་དྭགས་
ཀྱི་གནས་སུ་སྐྱེ་བར་འགྱུར་ལ། དེ་ཡང་དྲན་ཉེར་ལས། ཡི་དྭགས་ལ་རིགས་
མི་འདྲ་བ་སུམ་ཅུ་རྩ་དྲུག་ཡོད་པར་གསུངས་པ་དང་། སའི་དངོས་གཞིར་ཡི་
དྭགས་ལ་གནས་ན་གནས་པ་དང་། མཁའ་ལ་རྒྱུ་བ་གཉིས་སུ་བསྡུས་ཏེ་
གསུངས་པའི་དང་པོ་གནས་ན་གནས་པ་ནི། གྲོང་ཁྱེར་ཡངས་པ་ཅན་གྱི་
འོག་དཔག་ཚད་ལྔ་བརྒྱ་ཐུར་དུ་གཞལ་བ་ན་ཡོད་ཅིང་། ཡི་དྭགས་གཤིན་རྗེ་
ཆོས་རྒྱལ་ཞེས་བྱ་བ་ཡང་དེར་ཡོད་ཅེས་གསུངས། མཁའ་ལ་རྒྱུ་བའི་ཡི་
དྭགས་བཙན་དང་རྒྱལ་པོ་བསེན་མོ་ཐེའུ་རང་སོགས་ཡིན་ལ། དེ་དག་ལ་
སྡུག་བསྔལ་ཇི་ལྟར་ཡོད་ན། བཤེས་སྤྲིངས་ལས། བཀྲེས་སྐོམ་གྲང་དྲོ་ངལ་
དང་འཇིགས་པ་ཡིས། །བསྐྱེད་པ་ཤིན་ཏུ་མི་བཟད་བསྟེན་ཚུལ་ལོ། །ཞེས་
བཀྲེས་སྐོམ་གཉིས། ཚ་གྲང་གཉིས། ངལ་འཇིགས་གཉིས་ཏེ་སྡུག་བསྔལ་
དྲུག་གིས་གདུང་བའི་ཡི་དྭགས་ནི། པགས་པ་དང་ཤ་ཁྲག་རྣམས་སྐམ་པས་
ལུས་སྡོང་དུམ་མེས་ཚིག་པ་ལྟ་བུ། གདོང་སྒྲས་ཁེབས་པ། ཁ་བསྐམས་ཤིང་
ལྕེས་བལྡག་པ། འགྲོ་བའི་ཚེ་ལྷུ་ཚིགས་རྣམས་ནས་ཁྲོལ་ཁྲོལ་གྱི་སྒྲ་འབྱུང་བ་
སོགས་ཀྱི་སྡུག་བསྔལ་མྱོང་བ་ནི། ཡབ་རྗེ་བླ་མས། ཁོ་ནི་ཁབ་ཀྱི་མིག་ཙམ་ལྔ་
བས་མགྲིན་འགགས་ཟས་སྐོམ་རྙེད་ཀྱང་སྤྱོད་མི་ནུས། །ཞེས་སོགས་གསུངས་
138



པ་ལྟར། ཡི་དྭགས་རིགས་གསུམ་དུ་བྱས་ན། ཟས་སྐོམ་ལ་ཕྱིའི་སྒྲིབ་པ་ཡོད་
པ། ནང་གི་སྒྲིབ་པ་ཡོད་པ། ཟས་སྐོམ་ཉིད་ལ་སྒྲིབ་པ་ཡོད་པ་རྣམས་ལས།
ཐག་རིང་བོ་ནས་བལྟས་པས་ཆུ་དྭངས་ཤིང་ཡིད་དུ་འོང་བ། ལྗོན་ཤིང་
འབྲས་བུ་ཅན་དང་། ཟས་སྐོམ་འདྲ་བ་བག་རེ་ཙམ་མཐོང་ནས་འདོད་སྲེད་
མེ་ལྟར་འབར་ཏེ་བརྒྱུགས་པ་ན། མཚོན་ཆ་སྣ་ཚོགས་ཐོགས་པའི་གཤིན་རྗེ་
དུ་མས་བཀག་ནས་ལོངས་སྤྱོད་དུ་མི་སྟེར་བ། ཟས་སྐོམ་མཐོང་ཡང་རྣག་
ཁྲག་ལྗན་ལྗིན་མི་གཙང་བ་སོགས་སུ་གྱུར་འགྲོ་བ་དང་། དེ་ཡང་ཁ་ཁབ་ཀྱི་
མིག་ཙམ། མགྲིན་པ་རྟ་རྔ་ཙམ་དང་ལ་ལ་ཝ་བ་ཤིན་ཏུ་ཆེ་བ་རྐང་ལག་
འཇག་མ་ཙམ་ལྟོ་བ་རིའི་གཏོས་དང་མཉམ་པ་ཁ་ནས་མེ་འབར་བ་སོགས་
མི་འོས་པ་ཤ་སྟག་ལྷན་ཅིག་ཏུ་འཛོམས་པའི་དབང་གིས་གང་ཟོས་མགྲིན་པ་
ནས་མི་ཐར། ཐར་ཀྱང་ལྟོ་བ་མི་ཁེངས། རྐང་བས་ལུས་པོ་མི་ཐེག་པ་ལ་
སོགས་པའི་སྡུག་བསྔལ་དཔག་ཏུ་མེད་པ་ཡོད། ཟས་སྐོམ་ཉིད་ལ་སྒྲིབ་པ་
ཡོད་པ། བཟའ་བཏུང་ཅུང་ཟད་ལོངས་སྤྱོད་པ་ཡང་། ནང་ནས་མེ་འབར་
ཏེ་རྒྱུ་ལྟོ་ཐམས་ཅད་ཚིག་སྟེ་སྡུག་བསྔལ་བར་བྱེད། ཁ་ཅིག་གིས་རང་ཤ་
བཅད་དེ་ཟ་ཞིང་། སྐོམ་དུ་རང་ལུས་ལས་རྣག་ཁྲག་འཛག་པ་འཐུང་བ། ཚ་
གྲང་ཡང་འདི་རྣམས་ལ་སོས་ཀའི་དུས་སུ་ཟླ་བའང་ཚ་ལ། དགུན་གྱི་དུས་སུ་
ཉི་མ་ཡང་གྲང་ཞེས་བཤེས་སྤྲིངས་ལས་གསུངས་པ་ལྟར། ལས་ཀྱི་དབང་
གིས་སོས་ཀའི་ཕྱོགས་སོགས་སུ་ཟླ་བས་ཚ་བའི་གྲོགས་བྱེད་པ་དང་། དགུན་
གྱི་དུས་སུ་ཉི་མས་ཀྱང་གྲང་བའི་གྲོགས་བྱས་ཏེ་སྡུག་བསྔལ་མྱོང་ལ། དེ་ལྟ་
139



བུའི་བཀྲེས་སྐོམ་གྱི་དབང་གིས་ལུས་ཤིན་ཏུ་ཆེ་བ་སྐམ་པོ་ལྡེར་བཟོས་རུས་་་
ཤིང་བཅོས་པ་ལྟ་བུ། འགྲོ་བའི་ཚེ་ན་ཤིང་རྟ་གོག་པོ་དྲངས་པ་བཞིན་ལྟ་
ཚིགས་ཕན་ཚུན་འཐབ་པས་མེ་ལྷབ་ལྟབ་འབར་ཏེ་ངལ་ན་ཡང་ཅུང་ཟད་་་་་་
ཙམ་ཡང་སྡོད་དབང་མེད་པར་ཟས་འཚོལ་བར་འགྱུར་ལ། དེ་ཡང་དཔེར་ན་
འཛམ་གླིང་གི་རྩི་ཤིང་ནགས་ཚལ་མེ་འབར་བའི་སྟེང་དུ་ཆུ་བོ་གོ་མི་འདི་ཕྱོགས་
ཀུན་ནས་བྲན་ན་མེ་གསོད་ནུས་མོད། ཡི་དྭགས་བཀྲེས་སྐོམ་གྱིས་གདུང་བའི་
ཁར་རྨ་ཆུ་ལྟ་བུ་ཕར་ཞོག རྒྱ་མཚོའི་ཆུ་བབས་ཀྱང་ཁའི་དུག་གིས་བསྐམས་
པར་གསུངས་ལ། ས་ལ་རྒྱུ་བའི་ཡི་དྭགས་རྣམས་ལ་རྟག་ཏུ་ཚ་བ་འཕྱུར་བ་
ལྟ་བུའི་སྙིང་མི་དགའ་བ། བཀྲེས་སྐོམ་ཚ་གྲང་གི་སྡུག་བསྔལ་བཟོད་གླགས་
མེད་པ་ཡོད་ཚུལ་འཕགས་པ་གྲོ་བཞིན་སྐྱེས་རྒྱ་མཚོའི་འགྲམ་དུ་བྱོན་སྐབས་
ཡི་དྭགས་མོ་གཟིགས་པའི་ལོ་རྒྱུས་ལྟ་བུས་ཤེས། དེ་ལྟ་བུའི་སྡུག་བསྔལ་ལ་
གང་གིས་ཕན་ན། ཡི་དྭགས་ལ་གཏོར་མ་སྦྱིན་པ། དགེ་སློང་ཚུལ་ཁྲིམས་
གཙང་བས་གཟུངས་སྔགས་བཟླས་པའི་ཟས་དང་ཁ་ལུད་སོགས་དོར་ན་་་་་
ལོངས་སྤྱོད་ནུས་པའི་ལོ་རྒྱུས་ཀྱང་མང་། དེ་ལྟར་ངན་སོང་གསུམ་དུ་སྐྱེ་
བའི་རྒྱུ་སྔར་བཤད་པ་སྤྱི་དང༌། ཁྱད་པར་ཆགས་པ་ཕྲག་དོག་སེར་སྣ་བརྣབ་
སེམས་མ་བྱིན་པར་ལེན་པ་སོགས་ཀྱི་དབང་གིས་ཡི་དྭགས་སུ་སྐྱེས། ཚེའི་
རིང་མཐའ་མིའི་ལོ་བཅུ་ལ་ཞག་གཅིག་ཏུ་བརྩིས་པའི་རང་ལོ་ལྔ་བརྒྱ་ཐུབ་་་
པར་དྲན་ཉེར་ལས་གསུངས་པ་ལྟར་ན་མི་ལོ་ས་ཡ་གཅིག་དང་འབུམ་བརྒྱད་
ཐུབ་བོ། །དེས་ན་ད་ལྟ་མེ་ནང་དུ་ལག་པ་བཅུག་སྟེ་ཡུན་ཅི་ཙམ་སྡོད་ཐུབ།
140_



དགུན་ལྷགས་སྒང་ལ་གོས་མེད་གཅེར་བུར་ཡུན་རིང་བོར་འདུག་ཨེ་བཟོད། །
བཟའ་བཏུང་མེད་པར་ཞག་ཁ་ཤས་རིང་འདུག་པར་ནུས་སམ་མི་ནུས་སྙམ་
དུ་རང་གིས་ཀྱང་དེར་སྐྱེ་བའི་རྒྱུ་སྔར་བྱས་སམ་མ་བྱས། ད་རེས་བྱེད་དམ་
མི་བྱེད། སླར་བྱ་སྙམ་འདུག་གམ་མི་འདུག འདུག་ན་དེར་སྐྱེ་ངེས་ཡིན་
སྐྱེས་ན་བཟོད་ཐབས་དང་ཚུགས་ཐབས་ག་ལ་ཡོད་སྙམ་དུ་འཇིགས་ཤིང་་་་་་
སྐྲག་པའི་བློ་ཅི་སྐྱེ་བྱ་དགོས་པ་ཡང་། ལམ་རིམ་གླང་སྨྱོན་འདུལ་བའི་ལྕགས་
ཀྱུ་ལས། རང་རྒྱུད་ལ་མ་སྦྱར་ན་དབུས་ན་ཆོས་ཡོད། རྒྱ་ནག་ན་ནོམ་པ་
ཡོད་ཟེར་བ་ལྟ་བུར་ཕན་ཐོགས་གང་ཡང་མེད་གསུངས་པ་ལྟར། དལ་བ་
ཕུན་སུམ་ཚོགས་པ་རྙེད་པའི་དུས་འདིར་ངན་སོང་དུ་སྐྱེ་བའི་རྒྱུ་སྤོང་བ་་་་་
དང་། བདེ་འགྲོའི་རྒྱུ་མི་རྟག་པ་དང་ངན་སོང་གི་སྡུག་བསྔལ་ལ་སེམས་
སྡུག་བྱས་པ་ཙམ་གྱིས་མི་ཕན་པར། དེ་ལ་འཇིགས་ཤིང་སྐྲག་ནས་སྡུག་
བསྔལ་ལས་བཟློག་པའི་ཐབས་ལེ་ལོ་འགོག་ཅིང་། ལམ་བཟང་སྒྲུབ་པའི་
བརྩོན་འགྲུས་བརྩམས་ཏེ་སྙིང་ཐག་པ་ནས་དཀོན་མཆོག་གསུམ་ལ་སྐྱབས་
སུ་འགྲོ་བར་བྱའོ། །གཉིས་པ་འཇིག་རྟེན་ཕྱི་མར་བདེ་བའི་ཐབས་བསྟེན་པ་
ལ། བསྟན་པ་ལ་འཇུག་པའི་སྒོ་དམ་པ་སྐྱབས་འགྲོ་སྦྱང་བ་དང་། བདེ་
ལེགས་ཐམས་ཅད་ཀྱི་རྩ་བ་ལས་འབྲས་ལ་ཡིད་ཆེས་ཀྱི་དད་པ་བསྐྱེད་པ་་་་་
གཉིས། དང་པོ་ལ། གང་ལ་བསྟེན་ནས་སྐྱབས་སུ་འགྲོ་བའི་རྒྱུ། ཡུལ་གང་
ལ་སྐྱབས་སུ་འགྲོ་བ། ཅི་ཙམ་གྱིས་སྐྱབས་སུ་སོང་བའི་ཚུལ། སྐྱབས་སུ་སོང་
བའི་ཕན་ཡོན། བསླབ་བྱ་ངེས་པར་བྱས་ཏེ་སློབ་པ་དང་ལྔ། དེ་ཡང་སྤྱིར་



འཁོར་བ་དང་ངན་སོང་གི་སྡུག་བསྔལ་ཡང་དང་ཡང་དུ་མི་མྱོང་ཀ་མེད་་་་་་
བྱུང་བ་ནི། ཇི་ལྟར་མཚན་མོ་མུན་ནག་སྤྲིན་རུམ་ན། །གློག་འགྱུ་སྐད་ཅིག་
རབ་སྣང་སྟོན་པ་ལྟར། །དེ་བཞིན་སངས་རྒྱས་མཐུ་ཡིས་བརྒྱ་ལམ་ན། །
འཇིག་རྟེན་བསོད་ནམས་བློ་གྲོས་ཐང་འགའ་འབྱུང་། །ཞེས་དང་། མགོན་
པོ་ཀླུ་སྒྲུབ་ཀྱིས། ཐོབ་དཀའ་འཛམ་གླིང་མི་ལུས་ཐོབ། །དེ་ཐོབ་དུས་སུ་ངན་
སོང་རྒྱུ། །རབ་ཏུ་བསྒྲིམས་ཏེ་གཅད་པར་མཛོད། །ཅེས་གསུངས་པ་ལྟར། དེ་
ཡང་མཚན་མོ་མུན་ནག་སྤྲིན་རུམ་འཁྲིགས་པ་ལྟ་བུའི་བསྟན་པ་མ་དར་བའི་
མུན་བསྐལ་ཤིན་ཏུ་རིང་བོའི་ནང་དུ་སྐྱེས། སྡིག་པ་མི་དགེ་བ་རྒྱ་མཚོ་དང་
འདྲ་བ་བསགས། དམ་ཆོས་དར་བའི་སྒྲོན་བསྐལ་གློག་འཁྱུག་པའི་འོད་
ལྟར་ཡུན་ཐུང་བའི་ནང་དུ་ལན་རེ་སྐྱེས། དགེ་བ་ཀུ་ཤའི་རྩེ་མོའི་བསངས་
གཏོར་ལྟར་སྟོབས་ཆུང་བའི་སྟེང་དུ། ད་རེས་འཛམ་གླིང་འདིར་དམ་ཆོས་
འཛིན་པའི་མིའི་གཟུགས་བརྙན་ལྟ་བུས་རང་གཞན་གྱི་མགོ་བསྐོར་བ་ལས།
གསུང་རབ་དང་སྒོ་བསྟུན་ཏེ་རང་སེམས་སྤྱོད་ཚུལ་ལ་ཞུས་དག་བཏང་ན།
བདུད་དང་སྡིག་གྲོགས་ཀྱིས་སེམས་བསྒྱུར་ཏེ་དགེ་བའི་ཕྱོགས་ལ་རྦབ་རྡོ་་་་
གྱེན་ལ་འདྲིལ་བ་ལྟར་འཁོར་མཁན་དཀོན། མི་དགེ་བའི་ཕྱོགས་ཆེས་མང་
བའི་དབང་གིས་འབྲས་བུ་ཕལ་ཆེར་ངན་སོང་ལས་མ་འདས། དེས་ན་རང་
ལ་གཅེས་པའི་སེམས་ཤིག་ཡོད་ཕྱིན། མི་དང་དུད་འགྲོ་ལས་ཁྱད་པར་ཕྱེས་
ཏེ་ངན་འགྲོའི་རྒྱུ་གཅོད་དགོས། དེ་ལ་ཡང་དགྲ་ངན་སོང་གསུམ་གྱི་སྡུག་
བསྔལ་སྔར་བཤད་པ་དང༌། མ་བཤད་པ་ཡུན་རིང་ལ་ཤུགས་དྲག་པོའི་ཚུལ་
142



ལ་འཇིགས་ཤིང་སྐྲག་པའི་བློ་ཅི་སྐྱེ་དང་། ཡང་དག་པར་རྫོགས་པའི་སངས་
རྒྱས་འབྲལ་མེད་དུ་བསྟེན་ནས་དེས་གསུངས་པའི་ཆོས་ཚུལ་ཉམས་སུ་བླངས།
དེ་ཚུལ་བཞིན་དུ་སྒྲུབ་པའི་གྲོགས་དགེ་འདུན་དང་འགྲོགས་ནས་དེ་གསུམ་
ལ་འཇིགས་པ་དེ་ལས་སྐྱོབ་པའི་ནུས་པ་ཡོད་པར་ཡིད་ཆེས་པ་གཉིས་སྐྱབས་
འགྲོའི་རྒྱུ་མེད་དུ་མི་རུང་བ་ཡིན། གཉིས་པ་ཡུལ་གང་ལ་སྐྱབས་སུ་འགྲོ་བ་
ལ། སྐྱབས་ཡུལ་ངོས་བཟུང་བ་དང་དེ་སྐྱབས་སུ་འོས་པའི་རྒྱུ་མཚན་གཉིས།
དང་པོ་ཉོན་མོངས་པ་དང་ཤེས་བྱའི་སྒྲིབ་པ་མ་ལུས་པ་སྤངས་པའི་སངས་་་་
རྒྱས་དཀོན་མཆོག མགོ་བཤེས་གཉེན་བསྟེན་ཚུལ་ནས་མཇུག་མི་སློབ་
པའི་ཟུང་འཇུག་གི་བར་གྱི་ལུང་རྟོགས་ཀྱི་ཆོས་དཀོན་མཆོག དེ་ལས་གཙོ་
བོ་འཕགས་པའི་རྒྱུད་ཀྱི་འགོག་ལམ་གང་རུང་གིས་བསྡུས་པའི་རྣམ་བྱང་་་་་
བདེན་པ། དེ་ཚུལ་བཞིན་དུ་ཉམས་སུ་ལེན་པའི་འཕགས་པའི་གང་ཟག་
གཙོ་བོར་གྱུར་པའི་དགེ་འདུན་ཐམས་ཅད་ལ་དགེ་འདུན་དཀོན་མཆོག་གི་
འདུ་ཤེས་བཞག་སྟེ་སྐྱབས་སུ་གྱུར་པ་ནི། སྐྱབས་འགྲོ་བདུན་ཅུ་བ་ལས།
སངས་རྒྱས་ཆོས་དང་དགེ་འདུན་ནི། །ཐར་བ་འདོད་པ་རྣམས་ཀྱི་སྐྱབས། །
ཞེས་གསུངས་སོ། །གཉིས་པ་ཇི་ལྟར་སྐྱབས་སུ་འོས་ན། སློབ་དཔོན་དཔའ་
བོས། ཕྱི་ཡི་ཡན་ལག་སྟོབས་ཀུན་ནི། །ཁྱོད་ཀྱིས་ཡང་དག་བསྒྲུབས་ལགས་
ཏེ། །ནང་གི་སྟོབས་དག་མ་ཚང་བས། །བྱིས་པ་རྣམས་ནི་སྡུག་བསྔལ་
བརྟེན། །ཞེས་གསུངས་པ་ལྟར། རང་ཅག་རྣམས་འཁོར་བ་དང་ངན་སོང་གི་
སྡུག་བསྔལ་ལས་སྐྱོབ་པའི་ནུས་པའམ། ཕྱི་ནང་གི་ཡན་ལག་ཐམས་ཅད་
{43



སྟོན་པ་ཐུགས་རྗེ་ཅན་གྱིས་བསྒྲུབས་ཟིན་པ་ཡིན་ཏེ། རང་ཅག་སྟོན་པ་དོན་
ཀུན་གྲུབ་པ་དེ་ཉིད་ཉོན་སྒྲིབ་ཤེས་སྒྲིབ་ཀྱི་འཇིགས་པ་ཐམས་ཅད་ལས་གྲོལ།
གཞན་འཇིགས་པ་དེ་རྣམས་ལས་སྒྲོལ་བའི་ཐབས་ལ་ཡང་མཁས། གཞན་
ཕན་ཐུགས་རྗེ་ཆེན་པོའི་དབང་གིས་སེམས་ཅན་ཐམས་ཅད་ཀྱི་དོན་མཛད་
པ་ལ་ཉེ་རིང་ཅུང་ཟད་ཀྱང་མེད་པས་ཕྱིའི་རྐྱེན་ཀུན་ཚང་། སངས་རྒྱས་
རྣམས་རང་གི་མགོན་སྐྱབས་སུ་བཞུགས་ཀྱང༌། རང་གི་ངོས་ནས་ནང་གི་རྒྱུ་
ངན་འགྲོའི་སྡུག་བསྔལ་གྱིས་འཇིགས་ཤིང་དེ་ལས་སྐྱོབ་པའི་ནུས་པ་དཀོན་
མཆོག་གསུམ་ལ་ཡོད་པར་བློ་བཀལ་ནས་སྐྱབས་མ་བཅོལ་ན་དཀོན་མཆོག་
གིས་ཀྱང་སྐྱོབ་པར་མི་ནུས་པས་སྙིང་ཐག་པ་ནས་སྐྱབས་སུ་འགྲོ་བར་་་་་་་་
བྱའོ། །གསུམ་པ་ཇི་ཙམ་གྱིས་སྐྱབས་སུ་སོང་བའི་ཚུལ་ལ། ཡོན་ཏན་ཤེས་
པ། ཁྱད་པར་ཤེས་པ། ཁས་བླངས་པ། གཞན་དུ་མི་སྨྲ་བའི་སྒོ་ནས་སྐྱབས་
སུ་འགྲོ་བ་བཞི། དེ་ཡང་བྱམས་པ་རིན་པོ་ཆེའི་མདུན་དུ་རྩེའི་དྲུང་འཁོར་
ཞིག་མཇལ་དུ་འོང་བ་དེས། ང་ཚོས་སངས་རྒྱས་ལ་སྐྱབས་འགྲོ་ཡག་པོ་བྱས་
པ་ཡིན་ཞུས་པར། ཁྱོད་ཀྱི་སངས་རྒྱས་ཞེས་པ་ཅི་འདྲ་ཡིན་གསུངས་པར།
ཤེལ་གྱི་ཁང་བུར་འོད་དཀར་འཁྱིལ་ལེ་མི་མངོན་ནམ་མཁའི་མཐོངས་ཤིག་
ན་ཡོད་ཟེར་བ་ལྟར་མ་སོང་བར་རིགས་པ་གསུམ་གྱི་སྒོ་ནས་སྒྲུབ་པ་ལ། །
བཅོམ་ལྡན་འདས་ཀྱིས་བདག་ཅག་གི་དོན་དུ་དབུ་དང་ཡན་ལག་ཉིང་ལག་
ཆུང་མ་རྒྱལ་སྲིད་ཐམས་ཅད་ཕངས་མེད་དུ་སྦྱིན་པར་བཏང་། ཚུལ་ཁྲིམས་
སོགས་ཕར་ཕྱིན་ལྷག་མ་རྣམས་ལ་འབད་དེ་བསྐལ་པ་བརྒྱ་ཕྲག་དུ་མར་་་་་་་
144



སངས་རྒྱས་ཀྱི་གོ་འཕང་བརྙེས་པ་བྱ་བ་བྱེད་པའི་རིགས་པ་ཡིན། བསོད་
ནམས་ཆ་མཐུན་གྱི་དགེ་རྩ་ནས་ས་བཅུ་སོགས་གོམས་པ་མཐར་ཕྱིན་པ་སྔ་
མ་སྔ་མ་ལ་བརྟེན་ནས་ཕྱི་མ་ཕྱི་མ་འབྱུང་དགོས། དེ་ཡང་རྒྱུ་ཚོགས་ཚང་བ་
ལ་རག་ལས་པ་ལྟོས་པའི་རིགས་པ་ཡིན། བདག་འཛིན་གཉིས་ཀྱིས་འཛིན་
ཚུལ་ལ། རྣམ་འགྲེལ་ལས། ངེས་པ་དང་ནི་སྒྲོ་འདོགས་ཡིད། །གནོད་བྱ་
གནོད་བྱེད་དངོས་པོའི་ཕྱིར། །ཞེས་བདག་ཏུ་ལྟ་བའི་ཞེན་ཡུལ་ཡོད་མེད་
དཔྱད་ནས། འཛིན་སྟངས་དངོས་འགལ་དུ་སོང་བའི་ཤེས་རབ་ཀྱིས་དེའི་
ཞེན་ཡུལ་མེད་པར་མཐོང་ནས་བདག་འཛིན་བག་ཆགས་དང་བཅས་པ་་་་་
སྤངས་པས་སྒྲིབ་གཉིས་ལས་སངས། ཤེས་བྱ་ཐམས་ཅད་ལ་བློ་རྒྱས་པས་
སངས་རྒྱས་སུ་འཐད་སྒྲུབ་ཀྱི་རིགས་པའི་སྒོ་ནས་བསྒྲུབས་ཏེ་སྐྱབས་གནས་
ཡང་དག་ཏུ་ངོ་མ་ཤེས་ན། དེང་སང་འཇིག་རྟེན་པའི་ལྷ་རྟེན་སོགས་ལ་
སྐྱབས་གནས་སུ་འཛིན་པ་མང་སྟེ། དེ་རྣམས་ཀྱིས་རང་ལ་དེ་རིང་སང་གི་
གནོད་པ་ཅི་ཡོང་ཡང་མི་ཤེས། ནུས་པའི་ངོས་ནས་རང་ཉིད་ཀྱི་ཚེ་དབུགས་
འབྱུང་རྔུབ་རེ་བསྲིང་ཐུབ་པའི་རེ་བའང་ཕྲ། རང་བསྟེན་མཁན་ལ་དགའ་
ན་གནས་སྐབས་ཀྱི་ཕན་འདོགས་ཅུང་ཟད་རེ་དང་། མ་དགའ་ན་གནོད་པ་
བསྐྱལ་ཅི་ཐུབ་བྱས་ཏེ་སྙིང་རྗེ་དྲི་ཙམ་ཡང་མེད། ཁོ་རང་རྣམས་ངན་སོང་གི་
སྡུག་བསྔལ་ལས་མ་གྲོལ་བས་གཞན་སྐྱོབ་ག་ལ་ནུས། འགའ་ཞིག་གིས་ཕྱི་
རོལ་པའི་ལྷ་ཡིན་མིན་གྱི་ངོ་ཙམ་ཡང་མ་ཤེས་པར་སྐྱབས་སུ་བཟུང་སྟེ་ལྟ་བ་
ཕྱིན་ཅི་ལོག་ཏུ་སོང་། དུག་གསུམ་ཁ་མ་བྲི་བས་ཕྱི་རོལ་པའི་ལྷ་ཐམས་ཅད་
145



ཀྱི་ཡོན་ཏན་སྡོམ་ན། རྒྱུན་ཞུགས་ཀྱི་འབྲས་བུ་ཐོབ་པ་ཞིག་གི་ཡོན་ཏན་གྱི་
བརྒྱ་སྟོང་གི་ཆར་ཡང་མི་འགྲོ་བར་གསུངས། ཁོ་རང་རྣམས་སྐྱེ་ཤིའི་འཆིང་
བ་ལས་མ་གྲོལ་བས་གཞན་ངན་སོང་གི་སྡུག་བསྔལ་ལས་ཇི་ལྟར་སྐྱོབ་ནུས།
འོ་ན་འདི་ཕྱི་གཏན་གྱི་སྐྱབས་གནས་ལ་ཇི་འདྲ་ཞིག་དགོས་སྙམ་ན། ཉེས་
སྐྱོན་བག་ཆགས་དང་བཅས་པ་སྤངས། ཡོན་ཏན་མ་ལུས་པར་ཡོངས་སུ་
རྫོགས་པ་རྣམ་པ་ཐམས་ཅད་མ ཁྱེན་པའི་སངས་རྒྱས་ཡིན་ཏེ། ཁྱད་པར་
འཕགས་བསྟོད་ལས། བདག་ནི་སྟོན་པ་གཞན་སྤངས་ནས། །བཅོམ་ལྡན་
ཁྱོད་ལ་བདག་སྐྱབས་མཆི། །དེ་ཅིའི་སླད་དུ་ཞེ་ན་ཁྱོད། །སྐྱོན་མི་མངའ་ལ་
ཡོན་ཏན་རྫོགས། །ཞེས་གསུངས་པ་ལྟར། གདུལ་བྱའི་དོན་མཛད་པ་ལ་ཉེ་
བར་མཁོ་བའི་ཡོན་ཏན་ཤེས་པའི་སྒོ་ནས་སྐྱབས་སུ་འགྲོ་དགོས་ན། དེ་ལ་
ཡང་སངས་རྒྱས་ཀྱི་སྐུའི་ཡོན་ཏན་ནི། དཔེ་ལ་བསྟོད་པ་ལས། ཁྱེད་སྐུ་
མཚན་གྱིས་སྤྲས་གྱུར་པ། །མཛེས་གྱུར་མིག་གི་བདུད་རྩི་ནི། །སྤྲིན་མེད་སྟོན་
གྱི་ནམ་མཁའ་ལ། །སྐར་མའི་ཚོགས་ཀྱིས་སྤྲས་པ་འདྲ། །ཞེས་རྫོགས་པའི་
སངས་རྒྱས་ཀྱི་སྐུ་ནི་སྟོན་དུས་ཀུན་གསལ་གཡའ་དག་པ་ལ་རྒྱུ་སྐར་ཚོགས་་་་
ཀྱིས་སྨྲས་པ་ལྟར། སྐུ་མདོག་གསེར་བཙོ་མ་ལྟ་བུ་མི་མཐུན་ཕྱོགས་ཀྱི་དྲི་མས་
དག་ཅིང་སྒྲིབ་བྱེད་མེད་པ། ཡིད་དུ་འོང་བས་མཛེས་ཤིང་ཆ་ཀུན་ནས་སྐུའི་
དཀྱིལ་འཁོར་ཡོངས་སུ་རྫོགས་པས་བྱང་སེམས་དང་འཁོར་བསྒྱུར་སོགས་ཀྱི་
མཚན་དཔེ་གཞན་གྱིས་འགྲན་པར་མི་ནུས་པའི་མཚན་བཟང་པོ་སུམ་ཅུ་རྩ་
གཉིས་དང་། དཔེ་བྱད་བརྒྱད་ཅུས་སྤྲས་པ། དེ་ཡང་བྱང་སེམས་ཀྱི་མཚན་
146



དཔེ་ས་དང་པོ་ནས་རྣམ་སྨིན་གྱི་ལུས་ལྟར་འབད་མེད་དུ་ཐོབ་པར་བྱང་ས་
ལས་གསུངས་ལ། དེ་ནས་ས་བརྒྱད་པ་ནས་ཡིད་ལུས་ཀྱི་མཚན་དཔེ་ངམ་
ངམ་ཤུགས་ཀྱིས་འགྲུབ་པའི་རྒྱུན། བྱང་སེམས་རྒྱུན་མཐའ་བས་རྡོ་རྗེ་ལྟ་
བུའི་ཏིང་ངེ་འཛིན་ལ་མཉམ་པར་བཞག སྐད་ཅིག་གཉིས་པར་རྣམ་
མ ཁྱེན་སྐད་ཅིག་དང་པོ་མངོན་དུ་བྱས་པ་དེ་ཚེ་རྒྱུན་མཐའི་ཡིད་ལུས་མཚན་
དཔེས་བརྒྱན་པས་ཉེར་ལེན་བྱས་ཏེ་ལོངས་སྤྲུལ་གྱི་མཚན་འགྲུབ་པར་་་་་་་་
གསུངས། དེ་ཡང་མཚན་དཔེ་ཞེས་པ། རང་གང་ལ་ལྡན་པའི་གང་ཟག་སྐྱེས་
བུ་ཆེན་པོར་མཚོན་པར་བྱེད་པའི་མཚན་ཉིད་ལྟ་བུ། ཆགས་བྲལ་གྱི་ཡོན་
ཏན་གཞན་ལ་གོ་བར་བྱེད་པའི་དཔེ་ལྟ་བུ་གདུལ་བྱ་ལ་སྐུའི་མཛེས་པ་སྟོན་
བྱེད་ཡིན་པའི་མཚན་དང་དཔེ་བྱད་དུ་གསུངས་པས། དེ་ལྟ་བུ་འགྲུབ་པའི་
རྒྱུ་ཚོགས་ཀྱི་ཚད་ཀྱང་བརྗོད་ལས་འདས་ཏེ། འཇིག་རྟེན་ཐམས་ཅད་ཀྱི་
བདེ་འགྲོའི་རྟེན་བསྐྱེད་པའི་བསོད་ནམས་གང་ཡོད་དང་། ཉན་རང་སློབ་
མི་སློབ་རྒྱུ་གང་ལས་བྱུང་བའི་བསོད་ནམས་བཅུ་འགྱུར་གྱིས་སངས་རྒྱས་ཀྱི་
བ་སྤུའི་ཁུང་བུ་གཅིག་འགྲུབ། བ་སྤུའི་བུ་ག་ཐམས་ཅད་འགྲུབ་བྱེད་ཀྱི་
བསོད་ནམས་བརྒྱ་འགྱུར་ལས་དཔེ་བྱད་གཅིག་འགྲུབ། དཔེ་བྱད་ཐམས་
ཅད་འགྲུབ་བྱེད་ཀྱི་བསོད་ནམས་བརྒྱ་འགྱུར་གྱིས་མཚན་བཟང་གཅིག་་་་་་
འགྲུབ། མཚན་སུམ་ཅུ་འགྲུབ་བྱེད་ཀྱི་བསོད་ནམས་སྟོང་འགྱུར་གྱིས་མཛོད་
སྤུ་དང་། མཛོད་སྤུ་འགྲུབ་བྱེད་ཀྱི་བསོད་ནམས་འབུམ་མགྱུར་གྱིས་གཙུག་
ཏོར་ལྟར་མི་མངོན་པ་འགྲུབ་པར་དབུ་མ་རིན་ཆེན་ཕྲེང་བ་སོགས་ལས་་་་་་་
147



གསུངས་པ་ལྟར་གྲངས་མེད་གསུམ་གྱི་བར་ཐབས་ཤེས་ཟུང་དུ་འབྲེལ་བའི་
བསོད་ནམས་ཀྱི་ལག་རྗེས་གཟུགས་སྐུ་འགྲུབ་པ་ཡིན་པས། འདི་མཐོང་བ་
ཙམ་གྱིས་ཉོན་མོངས་སྐྱེ་བ་ལྟ་ཞོག མིག་གི་བདུད་རྩི་ཞེས་པ་མཐོང་
ཙམ་ཉིད་ནས་མིག་དབང་སོགས་ཀྱིས་བསགས་པའི་སྒྲིབ་པ་འདག་ཅིང་།
མཐོང་ཐོས་དྲན་རེག་མཁན་ཐམས་ཅད་ཀྱི་རྒྱུད་ལ་དགེ་བའི་བག་ཆགས་་་་་
འཇོག་པ་སོགས་སྐུའི་བཀོད་པ་བསམ་གྱིས་མི་ཁྱབ་པས། འགྲོ་བ་ཐམས་
ཅད་དོན་ལྡན་དུ་བྱེད་པའི་མཆོག་གི་ཡོན་ཏན་ཐམས་ཅད་བུམ་པ་བཅུད་་་་
ཀྱིས་གང་བ་བཞིན་ཡོངས་སུ་རྫོགས་པ་སངས་རྒྱས་ཁོ་ནའི་ཁྱད་ཆོས་ཆོས་་་་
སྐུའི་ཡོན་ཏན་དུ་འདུག་སྙམ་དུ་དད་པ་ལྷང་ལྷང་བ་མ་སྐྱེས་ཀྱི་བར་དུ་་་་་་
སངས་རྒྱས་རྗེས་སུ་དྲན་ན་བསོད་ནམས་ཤིན་ཏུ་ཆེའོ། །གསུང་གི་ཡོན་ཏན་
ཇི་འདྲ་ཡོད་བསམ་པ་ནི། བདེན་པ་པོའི་ལེའུ་ལས། འདི་ལྟར་སེམས་ཅན་
ཀུན་གྱིས་ངེས་པའི་ཚིག །མང་པོ་དག་གིས་དུས་གཅིག་ཞུ་ཞུས་ན། །སེམས་
ཀྱིས་སྐད་ཅིག་གཅིག་ལ་ཐུགས་ཆུད་ནས། །གསུང་དབྱངས་གཅིག་གིས་སོ་
སོར་ལན་ཀྱང་འདེབས། །ཞེས་གསུངས་པ་ལྟར། ཁམས་གསུམ་གྱི་འགྲོ་བ་
ཐམས་ཅད་ཀྱིས་དྲི་བ་མི་འདྲ་བ་དུ་མ་དུས་ཅིག་ཆར་ཞུས་ན། ཕྱོགས་
བཅུའི་ཞིང་མུ་མེད་པ་མ་ལུས་པར་གསུང་གི་སྒྲ་སྐད་ཅིག་གིས་འགེངས་ཤིང་
སེམས་ཅན་རང་རང་གི་ཡིད་དང་མཐུན་པར་གསུང་དབྱངས་ཡན་ལག་་་་་་
དྲུག་ཅུ་དང་ལྡན་པའི་གསུང་གདངས་རེ་རེས་ཀྱང་རས་ལ་སྣུམ་བྱུགས་པ་ལྟ་
བུའི་འདོད་ཆགས་ཀྱི་གཉེན་པོར་མི་སྡུག་པ་དང༌། དུག་སྦྲུལ་ལྟ་བུའི་ཞེ་སྡང་
148



གི་གཉེན་པོར་བྱམས་པ་དང༌། མུན་པ་འཐིབ་པ་ལྟ་བུའི་གཏི་མུག་གི་
གཉེན་པོར་རྟེན་འབྱུང་སོགས་འབྲས་བུ་རྒྱུའི་སྐབས་ནས་ལྡོག་དགོས་པར་་་་
གཟིགས་ནས་དབང་བོའི་བགོ་སྐལ་དང་འཚམས་པར་རང་རང་གི་སྐད་དུ་
ཆོས་བསྟན་ཅིང་གསུང་སྙན་རྣ་བས་ཚོར་ཙམ་གྱིས་ན་རྒ་འཆི་བའི་སྡུག་་་་་་
བསྔལ་ཐམས་ཅད་འཇོམས་པར་ཐེ་ཚོམ་མེད་ལ། གསུང་གིས་བསྟན་པའི་
ཆོས་ཀྱི་དོན་ལ་མཁས་པའི་ཤེས་རབ་བསྒོམས་པས་མི་ཤེས་པའི་མུན་པ་་་་་་
ཐམས་ཅད་བསལ། ཐོས་དོན་བསམ་སྒོམ་གྱི་སྒོ་ནས་བསྒྲུབས་ན་གནས་
ལུགས་མངོན་སུམ་དུ་རྟོགས་ཤིང་སངས་རྒྱས་ཀྱི་གོ་འཕང་མངོན་དུ་བྱས།
རང་གཞན་གྱི་འདོད་དོན་ཕུན་སུམ་ཚོགས་པའི་འབྲས་བུ་འགྲུབ་བོ་སྙམ་དུ་
སྔར་བཤད་པའི་གཙུག་ཏོར་འགྲུབ་པའི་བསོད་ནམས་བྱེ་བ་འབུམ་ཕྲག་་་་་་
བརྒྱ་འགྱུར་བསྒྲེས་པའི་བསོད་ནམས་གྲངས་མེད་པ་བཅུས། ཡན་ལག་དྲུག་
ཅུ་དང་ལྡན་པའི་སངས་རྒྱས་ཀྱི་གསུང་དབྱངས་འགྲུབ་པར་གསུངས་ན།
ཡོན་ཏན་དེ་ལ་ངེས་ཤེས་ཀྱི་དད་པ་བརྟན་པོར་བསྐྱེད་པར་བྱའོ། །ཐུགས་
མཁྱེན་པའི་ཡོན་ཏན་ནི། བསྔགས་འོས་བསྔགས་བསྟོད་ལས། ཁྱོད་འབའ་ཞིག་གི་
ཡེ་ཤེས་ཀྱིས། །ཤེས་བྱ་ཐམས་ཅད་ཁྱབ་ལགས་ཀྱི། །ཁྱོད་ལས་གཞན་པ་
ཐམས་ཅད་ཀྱི། །ཤེས་བྱ་ཁོ་ན་ལྷག་པ་ལགས། །ཞེས་ཤེས་བྱ་ཐམས་ཅད་ལ་
ལྐོག་ཏུ་མ་གྱུར་པའི་རྣམ་པ་ཐམས་ཅད་མཁྱེན་པའི་ཡེ་ཤེས་ཀྱིས་གདུལ་བྱ་་་་
རྣམས་ཀྱི་ཁམས་དང་། བསམ་པ་དང་། བག་ལ་ཉལ་ཇི་ལྟ་བ་བཞིན་དུ་
གཟིགས་ནས་རྗེས་སུ་བཟུང་བའི་ལོ་རྒྱུས་ནི། སྔོན་ཤཱཀྱ་དགའ་སྐྱེས་ཟེར་བ་
149



ཤི་ནས། ཡུལ་དེའི་ལུགས་སྲོལ་གྱིས་ལྷམ་གཏོད་བྱས་པར། སངས་རྒྱས་ཀྱིས་
དེས་མི་ཕན། གནོད་སྦྱིན་ལྟོགས་འདོད་དང་། དྲི་ཟ་ཁྱབ་བྱེད་བྱ་བ་གཤིན་
པོར་བརྫུས་ནས་འོང་བ་ཡིན་གསུངས་ཀྱང་ཡིད་མ་ཆེས་པ། དེ་དག་ཡིད་
ཆེས་ཕྱིར་ཤཱཀྱ་རྣམས་ཀྱི་མིང་བྱང་འབྲུའི་ཐུམ་བུའི་ནང་དུ་བཅུག་པ་གླང་་་་
ཆེན་རྒྱབ་ཁལ་ལོངས་པའི་ཕུང་བོ་ཆེན་པོར་སྤུངས་པ་ན། དེ་རྣམས་རེ་རེ་
ཕྱུང་སྟེ་སངས་རྒྱས་ཀྱིས་ལུང་བསྟན་མཛད་པ་གཅིག་ཀྱང་མ་འཁྲུལ་བར་་་་་་
བྱུང་བས་ཐམས་ཅད་ཡིད་ཆེས་པ་རེད་དེ། དེ་ཀུན་རྒྱ་ཆུང་། དེ་བས་འཛམ་
བུའི་གླིང་གི་རྩི་ཤིང་ནགས་ཚལ་ཐམས་ཅད་བསྲེགས་པའི་ཐལ་བ་རྒྱ་མཚོའི་
ནང་དུ་བླུགས་ཏེ་ལོ་དུ་མར་དཀྲུགས་པ་ཡང་མ་འདྲེས་པར་སོ་སོར་འབྱེད་
པ་དེ་ལྟ་བུའི་ཐུགས་མཁྱེན་པའི་ཡེ་ཤེས་མངའ་ལ། སེམས་ཅན་གཞན་
རྣམས་ཀྱི་ཁྲོད་ན་ཡུལ་ཤེས་བྱ་རྒྱ་ཆེ་ཞིང་། ཡུལ་ཅན་གྱི་ཤེས་བྱ་ཁྱབ་ཆུང་
བའི་སྟབས་ཀྱིས་ཤེས་བྱ་ཁོ་ན་ལྷག་མོད། ཐུབ་པ་སངས་རྒྱས་བཅོམ་ལྡན་
འདས་ཀྱི་ཐུགས་མཁྱེན་པའི་ཡེ་ཤེས་ཀྱིས་ཤེས་བྱའི་ཡུལ་མཐའ་དག་ཁྱབ་་་་་
ནས་ཤེས་བྱ་ལ་ལྷག་རྒྱུ་མེད་པར་ལག་མཐིལ་དུ་སྐྱུ་རུ་ར་རློན་པ་བཞག་པ་་་་
ལྟར། སྲོག་ཆགས་གྲོག་སྦུར་ཚུན་ཆད་ཀྱི་སེམས་ལ་གང་དྲན་པ་མངོན་སུམ་
དུ་མཁྱེན་ཅིང་གཟིགས་པའི་ཐུགས་རྗེ་ཆེན་པོའི་གཞན་དབང་དུ་གྱུར་་་་
པའོ། །བརྩེ་བའི་ཡོན་ཏན་ནི་སྤྱོད་འཇུག་ལས། འདི་ཀུན་ཐུགས་རྗེའི་བདག་
ཅན་དེ། །བདག་མཛད་འདི་ལ་ཐེ་ཚོམ་མེད། །ཅེས་གསུངས་པ་ལྟར།
རང་གཅིག་པུ་ཞི་བདེའི་དབྱིངས་སུ་མི་བཞུགས་པར། རང་ཅག་རྣམས་དང་
150



།
，
ཤ་ཚུགས་མཉམ་པའི་ཚུལ་བཟུང་ནས་སྐུ་གསུང་ཐུགས་ཀྱི་མཛད་པ་སྣ་ཚོགས་
པས་རང་ཅག་སེམས་ཅན་རྣམས་ཉོན་མོངས་ཀྱིས་རང་དབང་མེད་པར་་་་་་་
བཅིངས་པ་དགྲོལ་བར་བྱ་བའི་སླད་དུ་བརྩེ་བ་ཐུགས་རྗེ་ཆེན་པོས་བསྡམས་་་་་
ནས་འཁོར་བ་འདིར་ཡུན་རིང་བོར་བཞུགས་ཏེ། གང་བོའི་རྟོགས་བརྗོད་
ལས། འགྲོ་བ་སུ་ཞིག་ནི་རྒུད། སུ་ཞིག་ནི་དར། སུ་ཞིག་ནི་མ་རིག་པའི་སྒོ་ང་
ཡེ་ཤེས་ཀྱི་མཚོན་གྱིས་བརྡོལ་བར་བྱ་བ་ཡིན་ཞེས་གསུངས་པ་ལྟར། སེམས་
ཅན་ལ་དུས་རྟག་ཏུ་མི་གཟིགས་པ་དང་། མི་མ ཁྱེན་པ་མི་མངའ། དུས་ལས་
ཡོལ་བ་མེད་པར་རྗེས་སུ་འཛིན་པ་ལ་མཁས་པ། གཡས་སུ་ཙན་དན་གྱི་ལྡེ་
གུས་བྱུག་ཅིང་། གཡོན་དུ་ལྟ་གྲིས་གཞོག་པ་གཉིས་ཀྱི་དོན་མཛད་པ་ལ་ཉེ་
རིང་དང་གཡོ་སྒྱུ་མི་མངའ། ཟང་ཟིང་ལ་བལྟ་བ་ཅུང་ཟད་ཀྱང་མེད་པར་མ་
བུ་གཅིག་པ་ལ་བརྩེ་བ་ལྟར་སེམས་ཅན་གྱི་དོན་ཡང་དག་པར་མཛད་པ་ན། །
དམྱལ་བའི་མེ་དོང་ལ་མཐོ་རིས་ཀྱི་དགའ་ཚལ་ལྟར་དགའ་སྤྲོ་དང་བཅས་ཏེ་
འཇུག་པར་མཛད་པ་བརྩེ་བ་དང་ནུས་པའི་ཡོན་ཏན་མངའ་ཚུལ་ལ་ངེས་པ་
རྙེད་རྙེད་ཀྱི་བར་དུ་བསྒོམ་མོ། །འཕྲིན་ལས་ཀྱི་ཡོན་ཏན་ནི། དེ་ཡང་རང་
གི་ངོས་ནས་ལམ་ལ་བཀྲི་རུང་ཕྱིན་སངས་རྒྱས་ཀྱི་འཕྲིན་ལས་རྒྱ་མཚོའི་་་་་་
རླབས་བཞིན་དུས་ལས་འདའ་བ་མི་སྲིད་པར། སེམས་ཅན་ཐམས་ཅད་དུས་
གཅིག་ལ་སྐྱོབ་དགོས་ན་ཡང་སངས་རྒྱས་ཀྱི་བྱིན་རླབས་ཞུགས་ནས་རྒྱུད་ཇེ་
དག་ཏུ་འགྲོ། རང་ངོས་ནས་བློ་བཀལ་ན་སངས་རྒྱས་ལ་བསྙེལ་བ་མེད་དེ།
དཔེར་ན་རྒྱལ་པོ་གསལ་རྒྱལ་གྱི་བུ་མོ་རྡོ་རྗེ་མ་གཟུགས་ཤིན་ཏུ་མི་སྡུག་པ་
151



རྗེས་སུ་བཟུང་ནས་མཛེས་ཤིང་ཡིད་དུ་འོང་བར་གྱུར་པ་དང་། རྒྱ་མཚོ་
ཆེན་པོར་བགྲོད་པའི་ཚོང་བ་མང་པོ་ཆུའི་འཇིགས་པ་ལས་བསྐྱབས་པ་དང་།
མེའི་འཇིགས་པ་བདེན་ཚིག་བརྗོད་དེ་ཞི་བ། སོར་ཕྲེང་ཅན་སློབ་དཔོན་
ངན་པས་བསླུས་ནས་ཞག་བདུན་ལ་མི་སྟོང་གསོད་པར་ཁས་བླངས་ཏེ་་་་་་
མཐར་མ་གསོད་དུ་ཉེ་བ་ན། མཚམས་མེད་ཀྱི་ལས་དེ་བྱས་ན་བདེན་པ་
མཐོང་མི་ཐུབ་པར་གཟིགས་ནས། བཅོམ་ལྡན་འདས་དགེ་སློང་ཐ་མལ་
པར་སྤྲུལ་ནས་དལ་བུས་བྱོན་པ་རྗེས་མ་ཟིན་པར་འདུག་སྡོད་ཀྱི་དྲི་ལན་་་་་་་
མཛད་པའི་མཐར་འགྱོད་པ་དྲག་པོ་སྐྱེས། སྡིག་པ་ལས་ལྡོག་སྟེ་བདེན་པ་
མཐོང་བའི་གཏམ་རྒྱུད་འདི་འདྲ་ཤིན་ཏུ་མང་ན་སངས་རྒྱས་ཀྱི་མ ཁྱེན་པ་ལ་
ཐོགས་པ་མི་མངའ། ཐུགས་རྗེ་ལ་བསྙེལ་བ་མི་མངའ། སྐུ་གསུང་ཐུགས་ཀྱི་
འཕྲིན་ལས་ནམ་མཁའ་དང་མཉམ་པར་འཇུག་པ་དང་། རྒྱུན་མི་ཆད་པ་
གཉིས་ཀྱི་སྒོ་ནས་འགྲོ་བ་ཐམས་ཅད་ལ་ཕན་འདོགས་པར་མཛད་པའོ། །
གཉིས་པ་ཆོས་ཀྱི་ཡོན་ཏན་ནི། དེ་ལྟ་བུའི་ཡོན་ཏན་མཐའ་ཡས་པའི་སངས་
རྒྱས་དེ་ཡང་། ལུང་གི་ཆོས་ལ་ཐོས་བསམ་དང་། རྟོགས་པའི་ཆོས་སྐྱོན་
སྤངས་པས་འགོག་བདེན་མངོན་དུ་བྱས། ལམ་བདེན་བསྒོམས་པ་ལས་བྱུང་
བ་ཡིན། དེ་ཡང་ཆོས་ཞེས་པ་མཚན་ཉིད་འཛིན་པ་ཙམ་མ་ཡིན་པ་དང་།
སྐྱེས་བུ་གསུམ་གྱི་ཆོས་ཀྱིས་ངན་སོང་དང་། འཁོར་བ་དང་། ཐེག་པ་དམན་
པར་ལྟུང་བ་ལས་འཛིན་པར་བྱེད་པའི་དོན་ཡིན། དེ་ལ་ཡང་ལུང་གི་ཆོས།
སྒྲུབ་པའི་ཆོས། དོན་དམ་པའི་ཆོས་གསུམ། དང་པོ་སངས་རྒྱས་ཀྱིས་བསྟན་
152



པའི་གསུང་རབ་ཡན་ལག་བཅུ་གཉིས་སྡེ་སྣོད་གསུམ་གྱིས་བསྡུས་པའི་ཆོས་
ཡིན། གཉིས་པ་ལུང་གི་ཆོས་ལ་བསྟེན་ནས་བླང་དོར་གྱི་གནས་ཕྱིན་ཅི་མ་
ལོག་པར་སྒྲུབ་པ་ཡིན། དེ་ཡང་མཚན་ཉིད་པའམ་གཙོ་བོ་བསླབ་པ་གསུམ་
ཡིན། གསུམ་པ་དེ་ལྟར་སྒྲུབ་པའི་ཆོས་ཉམས་སུ་བླངས་པ་ལས་མཐོང་སྒོམ་
གྱི་ཡེ་ཤེས་སྐྱེས། རང་རང་གི་ངོས་སྐལ་གྱི་སྤང་བྱ་ཅི་རིག་སྤངས་པའི་གནས་
སྐབས་དེ་ན་ཡོད་པའི་ཆོས་ཉིད་དྲི་བྲལ་དེ་ཡིན་གསུངས། དེ་རྣམས་ལས་
བཀའ་དྲིན་ཆེ་བ་སྟོན་པས་བསྟན་པའི་ཆོས་ཡིན། དེ་ཉིད་ཀྱང་། དགེ་སློང་
དག་གམ་མཁས་རྣམས་ཀྱིས། །བསྲེགས་བཅད་བརྡར་བའི་གསེར་བཞིན་
དུ། །ལེགས་པར་བརྟགས་ལ་ང་ཡི་བཀའ། །བླངས་པར་བྱ་ཡི་གུས་ཕྱིར་
མིན། །ཞེས་གསུངས་པ་ལྟར། སངས་རྒྱས་ཀྱི་གསུང་ལ་དྲང་ངེས་ཀྱིས་བརྟག་
དཔྱད་མ་བྱས་པར་སངས་རྒྱས་ལ་གུས་པ་ཙམ་རྒྱུ་མཚན་དུ་བྱས་ནས་རང་་་་
སྟོབས་ཀྱིས་འཇུག་མི་རུང༌། དེ་ལྟར་སྐྱོབ་པ་ཆོས་ཀྱིས་སྐྱོབ་པ་ཡིན་ཡང་
དེའི་གྲོགས་དགེ་འདུན་གྱིས་བྱེད་པ་ཡིན། ད་ལྟ་སྒྲིབ་གཉིས་སྤངས་པའི་
སངས་རྒྱས་དང་མཇལ་བའི་སྐལ་བ་ཅན་དུ་མ་གྱུར། དེས་གསུངས་པའི་
བཀའ་དང་དགོངས་པ་འགྲེལ་བའི་བསྟན་བཅོས་རྣམས་ལ་བལྟས་པས་ཚིག་
དོན་རྣམས་མ་ལུས་པར་གོ་མི་ནུས། ཆོས་ཀྱི་ཕྱོགས་ལ་བློ་རིམ་གྱིས་འཇུག་
ཅིང་ལག་ལེན་དམར་ཁྲིད་དུ་འདོམས་པར་མཛད་པ་པོ་དགེ་འདུན་ཡིན་་་་་
པས་དེ་ཉིད་གྲོགས་སུ་ཞུ། སྤྱིར་དགེ་འདུན་ཞེས་པ་མི་ཕྱེད་པའི་དོན་ཡིན།
དེ་ཡང་ཁྱབ་འཇུག་ཉི་ཟླ་སོགས་སྟོན་པར་མི་འཛིན་པས་ལམ་སྟོན་པ་སངས་
153



རྒྱས་ལས་མི་ཕྱེད། རྟག་ཆད་ལ་སོགས་པ་ལམ་དུ་མི་འཛིན་པས་ལམ་དམ་
པའི་ཆོས་ལས་མི་ཕྱེད། མུ་སྟེགས་ཅན་གྲོགས་སུ་མི་འཛིན་པས་གྲོགས་དགེ་
འདུན་ལས་མི་ཕྱེད་པ་ཡིན་ཏེ། སངས་རྒྱས་ཆོས་དང་དགེ་འདུན་རྣམས། །
བདུད་རིགས་བྱེ་བ་བརྒྱ་ཡིས་ཀྱང་། །གང་ཕྱིར་དབྱེ་བར་མི་ནུས་པ། །དེ་
ཕྱིར་དགེ་འདུན་ཞེས་བརྗོད་དོ། །ཞེས་གསུངས་པ་ལྟར་འཕགས་པའི་གང་
ཟག་རྣམས་ཡོན་ཏན་དེ་ལྟ་བུ་དང་ལྡན་པའི་ཆོས་དེ་ཚུལ་བཞིན་སྒྲུབ་པའི་
སྒོ་ནས་ཆོས་ཀྱི་བདག་པོ་དང་ཆོས་ཀྱི་མཛོད་དུ་གྱུར་པ་ནི། སོ་སོར་ཐར་
བའི་མདོ་ལས། ཐམས་ཅད་མ ཁྱེན་པའི་བསླབ་གཞི་དཀོན་མཆོག་མཛོད། །
འཕགས་པའི་ཚོགས་ཞེས་གསུངས། གཉིས་པ་ཁྱད་པར་ཤེས་པའི་སྒོ་ནས་
སྐྱབས་སུ་འགྲོ་བ་དེ་ནི། བསྡུ་བ་ལས་འབྱུང་བ་ལྟར་གྱི་དཀོན་མཆོག་ནང་
ཕན་ཚུན་གྱི་ཁྱད་པར་ཤེས་དགོས་པས་དེ་ལ་དྲུག དང་པོ་མཚན་ཉིད་ལས་
གྱུར་པའི་ཁྱད་པར། སངས་རྒྱས་ནི་ཡོན་ཏན་ཐམས་ཅད་རྫོགས། སྐྱོན་
ཐམས་ཅད་སྤངས་ཏེ་མངོན་པར་རྫོགས་པར་བྱང་ཆུབ་པའི་མཚན་ཉིད་་་་་་
ཅན་ཡིན། ལུང་གི་ཆོས་ནི། སངས་རྒྱས་དེའི་གསུང་ལས་བྱུང་བས་དེའི་
འབྲས་བུ་རང་རང་གི་ངོ་སྐལ་གྱི་སྤང་བྱ་སྤོང་བ་ལ་དམིགས་པའི་མཚན་་་་་་
ཉིད་ཅན་ཡིན། དགེ་འདུན་ནི། གཞན་གྱིས་བསྟན་པའི་མན་ངག་གི་དོན་
ཡང་དག་པར་སྒྲུབ་པའི་མཚན་ཉིད་ཅན་ཡིན་པའི་འདིས་ངོ་བོའི་ཁྱད་པར་
བསྟན། གཉིས་པ་འཕྲིན་ལས་ཀྱི་ཁྱད་པར་ནི། ཐུབ་རྣམས་སྡིག་པ་ཆུ་ཡིས་
མི་འཁྱུད་ཅིང་། །འགྲོ་བའི་སྡུག་བསྔལ་ཕྱག་གིས་མི་སེལ་ལ། །ཉིད་ཀྱི་
154



རྟོགས་པ་གཞན་ལ་སྤོ་མིན་ཏེ། །ཆོས་ཉིད་བདེན་པ་བསྟན་པས་གྲོལ་བར་
འགྱུར། །ཞེས་པའི་དོན་ལྟར་སངས་རྒྱས་འཕགས་པ་ནི་གདུལ་བྱ་རྣམས་ལ་
བླང་དོར་གྱི་གནད་མ་ལུས་པ་སྟོན་པའི་ཆོས་གསུང་བའི་སྒོ་ནས་འཕྲིན་ལས་
འཇུག་པར་བྱེད། ལུང་གི་ཆོས་ཀྱིས་སྡུག་བསྔལ་དང་ཉོན་མོངས་པའི་སྐྱོན་
མཐོང་ནས་སྤོང་བ་ལ་དམིགས་པའི་སྒོ་ནས་འཕྲིན་ལས་འཇུག་པར་བྱེད། །
དགེ་འདུན་ནི། སྐྱེ་བོ་ཐམས་ཅད་ཀྱི་མིག་ལྟོས་བྱ་ས་ཡིན་གཤིས་རང་
དགར་བག་མེད་དུ་མི་འདུག་པར་བསམ་སྦྱོར་གང་ཐད་ནས་གཞན་དག་ལ་
གདམས་ངག་སྟོན་པར་སྤྲོ་བའི་སྒོ་ནས་འཕྲིན་ལས་འཇུག་པར་བྱེད། གསུམ་
པ་མོས་པའི་ཁྱད་པར་ནི། སངས་རྒྱས་ལ་མཆོད་ཅིང་བསྙེན་བཀུར་ཞུ་
འདོད་ཀྱི་མོས་པ། རྟོགས་པའི་ཆོས་རང་གིས་མངོན་དུ་བྱེད་འདོད་ཀྱི་མོས་
པ། དགེ་འདུན་ལ་ཆོས་དང་མཐུན་པར་མཉམ་དུ་འགྲོགས་འདོད་ཀྱི་མོས་
པ་བསྐྱེད་དགོས་སོ། །བཞི་བ་སྒྲུབ་པའི་ཁྱད་པར་ནི། སྔོན་དུ་བཤད་པའི་
མོས་པའི་ཁྱད་པར་གསུམ་པོ་དེ་ཡང་ཟང་ཟིང་གི་དུས་སུ་བུང་བ་བཞིན་དུ་
འདུས། ཆོས་བྱེད་དུས་རི་དྭགས་བཞིན་དུ་བྲོས་པ་དེ་འདྲ་མི་བྱེད་པར་ཇི་
སྲིད་འཚོའི་བར་དུ་ཆོས་དང་ཟང་ཟིང་གཉིས་ཀ་ལ་ཐུན་མོང་གིས་ལོངས་་་་
སྤྱད་ནས་རིམ་གྲོ་དང་ཆོས་ལ་སྦྱོར་བ་སོགས་ལག་ལེན་དུ་འདེབས་དགོས་སོ། །
ལྔ་བ་རྗེས་དྲན་ཀྱི་ཁྱད་པར་ནི། དཀོན་མཆོག་རྗེས་དྲན་གྱི་མདོ་ལས།
སངས་རྒྱས་བཅོམ་ལྡན་འདས་དེ་ནི། །ཞེས་འབྱུང་བ་ལྟར་གྱི་དཀོན་མཆོག་
སོ་སོའི་ཡོན་ཏན་ཉིན་རེ་བཞིན་དགེ་ཚུལ་སློང་རྣམས་ཀྱིས་གདུགས་ཚོད་ཀྱི་
155



རྒྱུ
-
དུས་སུ་བརྗོད་དེ་རྗེས་སུ་དྲན་པར་བྱའོ། །དྲུག་པ་བསོད་ནམས་འཕེལ་བ་
ལས་གྱུར་པའི་ཁྱད་པར་ནི། སངས་རྒྱས་དང་དགེ་འདུན་ལ་བསྟེན་པའི་
བསོད་ནམས་འཕེལ་བ་ནི་གང་ཟག་ལ་བརྟེན་པ་དང་། ཆོས་སྒྲུབ་པ་ལ་
ལག་ལེན་བྱས་ཏེ་བསོད་ནམས་འཕེལ་བ་ནི་གང་ཟག་མ་ཡིན་པ་ལ་བརྟེན་་་་
པའི་བསོད་ནམས་ཡིན་ནོ། །གསུམ་པ་ཁས་བླངས་པའི་སྒོ་ནས་སྐྱབས་སུ་
འགྲོ་བ་ནི། སངས་རྒྱས་ཀྱི་སྐུ་གསུང་ཐུགས་མཛད་པ་འཕྲིན་ལས་ཀྱི་སྒོ་ནས་
སྐྱབས་སྟོན་པ་པོར་ཁས་བླངས། ཆོས་ལས་འབྲས་ལ་སྤང་བླང་བྱེད་པ་
སྐྱབས་དངོས་ཁས་བླངས། དགེ་འདུན་དགེ་བའི་གྲོགས་སུ་ཐབས་མཁས་
པའི་སྒོ་ནས་ལེགས་ལམ་དུ་འཁྲིད་པའི་སྐྱབས་སྒྲུབ་པའི་ཟླ་བོར་ཁས་བླངས་
པའོ། །བཞི་བ་གཞན་དུ་མི་སྨྲ་བའི་སྒོ་ནས་སྐྱབས་སུ་འགྲོ་བ་ནི། སྔོན་པོ་ཏོ་
བའི་དུས་སུ་བུ་མོ་གཉིས་ཀྱིས་སྔགས་པ་ཞིག་གྲོང་ཆོག་ལ་བོས་ཏེ། ཁ་ནས་
ཚེ་འདིའི་རྐྱེན་སེལ་དང་ཕྱི་མའི་ལམ་འདྲེན་ཁྱེད་མཁྱེན་ཞེས་སྨྲས། ཞེ་
ཕུགས་ནས་རྒྱུ་རྫས་བརྐུས་ཨེ་ཡོང་སྙམ་དུ་བློ་མ་གཏད་པའི་དཔེ་རུ་མ་སོང་
བར། ཕྱི་ནང་གི་སྟོན་པ་དང་། བསྟན་པ། དེར་སློབ་པའི་དགེ་འདུན་
གསུམ་གྱི་ཁྱད་པར་ཤེས་པར་བྱས་ཏེ། སྐྱབས་གསུམ་ཁོ་ན་སྐྱབས་གནས་
ཡང་དག་ཏུ་འཛིན་པ་ལས། དེ་དང་མི་མཐུན་པའི་སྟོན་པ་གཞན་སྐྱབས་སུ་
མི་བསྟེན་པ་གནད་དུ་ཆེ་བ་ཡང་། ཁྱོད་ཀྱི་བསྟན་ལས་ཕྱིར་ཕྱོགས་པའི། །
ཡུན་རིང་ངལ་བ་བརྟེན་བྱས་ཀྱང་། །ཕྱི་ཕྱིར་སྐྱོན་རྣམས་བོས་པ་བཞིན། །
བདག་ཏུ་ལྟ་བ་བརྟན་ཕྱིར་རོ། །ཞེས་གསུངས། བཞི་བ་སྐྱབས་སུ་སོང་བའི་
156



ཕན་ཡོན་བསྡུ་བ་ལས་འབྱུང་བ་བརྒྱད་ལས། ནང་བ་སངས་རྒྱས་པར་ཚུད་
པ་ནི། ཕྱི་ནང་གི་ཁྱད་པར་སྐྱབས་འགྲོས་འབྱེད་པར་ཇོ་བོའི་རྣམ་ཐར་ལས་
གསུངས་པར་མ་ཟད། པོ་ཏོ་བས་གནས་བརྟན་ཞལ་མར་གཟིགས་ཤིག་
འདུག་སྟེ་སངས་རྒྱས་བསྟན་པའི་སྒོར་མ་ཚུད་པ་གདའ་གསུངས་པ་ལྟ་བུ་མི་
ཡོང་བ་གལ་ཆེ། སྡོམ་པ་ཐམས་ཅད་ཀྱི་རྟེན་དུ་གྱུར་པ་ནི། སོ་ཐར་གསང་
སྔགས་ཀྱི་སྡོམ་པ་གང་ལེན་ཡང་སྔོན་དུ་སྐྱབས་འགྲོ་བྱེད་དགོས་སོ། །སྔོན་
བསགས་པའི་ལས་སྒྲིབ་ཐམས་ཅད་སྲབ་ཅིང་ཟད་པར་འགྱུར་བ་ཡང་།
ཕག་ཏུ་སྐྱེ་འགྱུར་གྱི་ལྷའི་བུས་སྐྱབས་འགྲོ་བྱས་པས་རྣམ་སྨིན་ཟད་དེ་སྐྱེ་མ་
དགོས་པ་དང་། གཞན་ཡང་། ཇོ་བོས་ཞལ་ནས། རྒྱ་གར་དུ་གནས་བརྟན་
ཞིག་འདས་པ་ལ་མཁན་བུ་མངོན་ཤེས་མངའ་བ་ཞིག་གིས་དམྱལ་བར་སྐྱེས་
པ་གཟིགས་ནས་བཤུམ་བཞིན་པའི་སྐབས་དགེ་སློང་གཞན་ཚོས་ཁྱོད་ཅི་་་་་
ཉེས་ཟེར། འོ་ཅག་གི་མཁན་པོ་དམྱལ་བར་སྐྱེས་འདུག་པས་མ་དགའ་བ་
ཡིན་ཞེས་ཅུང་ཟད་ལོན་པ་དང་མཁན་བུ་དེ་བཞད། ཡང་ཅི་ཡིན་དྲིས་པས།
མཁན་པོས་སྐྱབས་འགྲོ་བྱས་པའི་སྟོབས་ཀྱིས་ཤི་ནས་སུམ་ཅུ་རྩ་གསུམ་གྱི་་་་
ལྷར་སྐྱེས། བརྫུས་ཏེ་སྐྱེས་པ་ལ་ཚེགས་མེད་པར་འདུག་གསུངས་པ་སོགས་
ཀྱིས་ཤེས་ནུས་སོ། །བསོད་ནམས་རྒྱ་ཆེན་པོ་བདེ་བླག་ཏུ་གསོག་པ་ནི།
དབུལ་བོ་ཞིག་གིས་དེ་བཞིན་གཤེགས་པ་ལ་ཆོས་སྟོན་འདྲེན་རྒྱུ་བྱུང་ན་སྙམ་
དུ་སྐྱབས་འགྲོ་བྱས་པས་གང་བསམ་འདོད་པ་ལྟར་བྱུང་བའི་ལོ་རྒྱུས་བཞིན་
ནོ། །མི་དང་མི་མིན་གྱི་གནོད་པས་མི་ཚུགས་པ་ནི། སྔོན་རྒྱ་གར་དུ་མུ་
157



སྟེགས་རླུང་ཞགས་གྲུབ་པའི་རྣལ་འབྱོར་པ་ཞིག་ཡོད། དེས་རླུང་ཞགས་གང་
ལ་བཏབ་ཀྱང་དབང་དུ་འདུ་བ་ཞིག་ཡིན་པ་ལ། ནང་བའི་དགེ་བསྙེན་
སྐྱབས་འགྲོ་བ་ཞིག་ལ་བཏབ་ཚེ་རླུང་ཞགས་ཆད་ཅིང་གཏན་ནས་མ་ཐེབས་
པ་དང༌། ཡང་མི་གཅིག་ལ་རྒྱལ་པོའི་ཆད་པ་བབས་ཏེ་གསོད་པར་ཉེ་བ་
ན། རྡོ་རྗེ་གདན་གྱི་སྒྲོལ་མར་ང་ཡི་ཚེ་སྲུངས་ཤིག་བྱ་བའི་སྨྲེ་སྔགས་བརྗོད།
སྒྲོལ་མས་ཁྱེད་རང་སྐྱིད་ཅིང་ལྟོ་བ་རྒྱགས་ཙ་ན་ང་མི་དྲན། ད་ཕར་སོང་
གསུངས་པ་ན། མི་ཤོང་བ་ཙམ་གྱི་བུག་པ་བྱུང་ནས་བྲོས་ཏེ་ཐར་བ་དང༌།
ཚེམ་བུ་སྒུར་ཆུང་རྐུན་མས་འཁྱེར་བ་གསོད་པར་བརྩམས་ཚེ། དེ་བཞིན་གཤེགས་
པའི་སྤྲུལ་བས་སྲོག་གི་འཇིགས་པ་ལས་བསྐྱབས་པ་རྣམས་ནི་མིའི་འཇིགས་པ་་་་་
ལས་བསྐྱབས་པའི་ལོ་རྒྱུས་དང་། མི་མིན་གྱི་གནོད་པས་མི་ཚུགས་པའི་ཚུལ་ནི།
སྔོན་རི་ཁྲོད་པ་ཞིག་གིས་རྐུན་མ་ལ་སྐྱབས་འགྲོ་དང་སྦྲགས་ནས་དབྱུག་པ་་་་
ལན་གསུམ་བཏང་བ་ན། རྐུན་མ་བྲོས་ཏེ་མི་མ་ཡིན་རྒྱུ་བའི་ཟམ་འོག་ཏུ།
སངས་རྒྱས་ཀྱིས་སྐྱབས་འགྲོ་གསུམ་ལས་མ་གསུངས་པ་དྲིན་ཆེ་ཞེས་སོགས་
རི་ཁྲོད་པའི་སྐྱབས་འགྲོའི་ལད་མོ་བྱས་པས་མི་མ་ཡིན་གྱི་འགྲོ་ལམ་ཆད་པ་
དང༌། སྔོན་བསིལ་བ་ཚལ་གྱི་དུར་ཁྲོད་དུ་རོ་ཞིག་གི་སྐེ་ལ་ལྷན་པ་དམར་པོ་
ཞིག་བཏགས་པས་གཅན་གཟན་དང་མི་མ་ཡིན་གྱིས་གནོད་པ་བྱེད་མ་ནུས་
པ་སོགས་སྐྱབས་སུ་སོང་བའི་ཕན་ཡོན་ཚད་མེད་པ་ནི། མདོ་ལས། འཇིགས་
པས་སྐྲག་པའི་མི་རྣམས་ནི། །ཕལ་ཆེར་རི་དང་ནགས་ཚལ་དང་། །ཀུན་
དགའ་དང་ནི་མཆོད་གནས་ཀྱི། །ལྗོན་ཤིང་རྣམས་ལ་སྐྱབས་འགྲོ་སྟེ། །
158



སྐྱབས་དེ་གཙོ་བོ་མ་ཡིན་ཞིང་། །སྐྱབས་དེ་མཆོག་གྱུར་མ་ཡིན་ལ། །སྐྱབས་
དེ་ལ་ནི་བརྟེན་ནས་ཀྱང་། །སྡུག་བསྔལ་ཀུན་ལས་མི་གྲོལ་ཞིང་། །གང་ཚེ་
གང་ཞིག་སངས་རྒྱས་དང༌། །ཆོས་དང་དགེ་འདུན་སྐྱབས་སོང་ལ། །སྡུག་
བསྔལ་སྡུག་བསྔལ་ཀུན་འབྱུང་དང༌། །སྡུག་བསྔལ་ཡང་དག་འདས་པ་
དང་། །འཕགས་ལམ་ཡན་ལག་བརྒྱད་བདེ་བ། །མྱ་ངན་འདས་པར་འགྲོ་
འགྱུར་དང་། །འཕགས་པའི་བདེན་པ་བཞི་བོ་དག །ཤེས་རབ་ཀྱིས་ནི་ལྟ་
བྱེད་པ། །སྐྱབས་དེ་གཙོ་བོ་ཡིན་པ་སྟེ། །སྐྱབས་དེ་ལ་ནི་བརྟེན་ནས་ཀྱང་། །
སྡུག་བསྔལ་ཀུན་ལས་གྲོལ་བར་འགྱུར། །ཞེས་གསུངས་པའི་ཕྱིར་རོ། །སྐྱབས་
སུ་སོང་བས་ངན་སོང་དུ་མི་གཏོང་བ་ནི། གང་དག་སངས་རྒྱས་སྐྱབས་སོང་
བ། །དེ་དག་ངན་འགྲོར་འགྲོ་མི་འགྱུར། །ཞེས་གསུངས་པ་ལྟར་སྔོན་འཕན་
ཡུལ་མགོན་པོ་ཟེར་བ་ཞིག་གིས་འབུམ་བཙོངས་པའི་རྣམ་སྨིན་གྱིས་དམྱལ་
བར་སྐྱེས་མ་ཐག་འཇིགས་ནས་གསང་འདུས་ཀྱི་ལྷ་ཚོགས་ལ་སྐྱབས་འགྲོ་་་་
བྱས་པར་སྡུག་བསྔལ་ཡུད་ཙམ་པ་དེ་ལས་མྱོང་མ་དགོས་པ་ལྟ་བུ་རེད།
སྐྱབས་སུ་སོང་བས་ཅི་བསམ་པའི་དོན་ཐམས་ཅད་འགྲུབ་པ་ནི། རྭ་སྒྲེང་གི་
མི་ཞིག་གིས། རང་གི་བྱ་བ་གང་རྩོམ་པའི་ཐོག་མར། རྒྱལ་བའི་འབྱུང་
གནས་ཀྱི་སྣང་བརྙན་ལ་མར་མེ་ཕུལ་ཏེ་གསོལ་བ་བཏབ་ན་ཡིད་ལ་རེ་བ་་་་
ལྟར་འགྲུབ་པས། རང་རེས་ཆོས་དང་ལྡན་པའི་བྱ་བ་གང་སྒྲུབ་པའི་ཐོག་
མར་དཀོན་མཆོག་གསུམ་ལ་མཆོད་ཅིང་སྐྱབས་སུ་སོང་སྟེ་སྙིང་ནས་གསོལ་
བ་བཏབ་ན་གང་བསམ་བདེ་བླག་ཏུ་འགྲུབ་པར་འགྱུར་རོ། །སྐྱབས་སུ་སོང་
159
，



བས་མྱུར་དུ་འཚང་རྒྱ་བ་ནི། རྣལ་འབྱོར་གྱི་དབང་ཕྱུག་མི་ལ་རས་པ་ཡང་།
ཚེ་སྟོད་ལ་མའི་བཀའ་བསྒྲུབ་ཕྱིར་མཐུ་དང་སེར་བའི་སྒོ་ནས་སྡིག་མང་དུ་་་
བསགས་ཀྱང་། རྗེས་ནས་ཚད་ལྡན་གྱི་བླ་མ་མར་པ་དང་མཇལ། དཀོན་
མཆོག་གསུམ་ལ་དད་པས་མི་ཁོམ་པ་བརྒྱད་དང་བྲལ། དལ་བ་ཁྱད་པར་
ཅན་རྙེད་ཅིང༌། སྐྱབས་ཁྱད་པར་ཅན་གྱིས་རྗེས་སུ་བཟུང་ནས། གདམས་
ངག་ཁྱད་པར་བ་སྙིང་རུས་བསྐྱེད་པའི་སྒོ་ནས་བསྒྲུབས་ཏེ་ཉམས་སུ་བླངས་
པས་རིང་བོར་མ་ཐོགས་པར་འཚང་རྒྱ་བ་དེ་ལྟ་བུ་ཡིན་ནོ། །ལྔ་བ་སྐྱབས་སུ་
སོང་ནས་བསླབ་པར་བྱ་བའི་རིམ་པ་ལ། སོ་སོའི་བསླབ་བྱ་དང་། ཐུན་མོང་
གི་བསླབ་བྱ་གཉིས། དང་པོ་སོ་སོའི་བསླབ་བྱ་ལ་དགག་པའི་བསླབ་བྱ་དང་།
སྒྲུབ་པའི་བསླབ་བྱ་གཉིས། དང་པོ་ནི། དཔེར་ན་རྒྱལ་པོ་གང་ལ་སྐྱབས་
བཙལ་ན་དེ་ལས་སུ་བྱ་བ་བྱེད་ཅིང་ཁྲིམས་ལུགས་བསྲུང་དགོས་ལ། མ་
བསླབས་པར་རྒྱལ་པོ་མ་མགུ་ན་ལུས་སྲོག་ལོངས་སྤྱོད་ལ་གནོད་པའི་ཆད་་་་་
ལས་འོང་བ་བཞིན། མཆོག་གསུམ་ལ་སྐྱབས་སུ་སོང་ནས་དེའི་བསླབ་བྱ་ལ་
བསླབ་དགོས། མ་བསླབས་ན་རང་ཉིད་འཁོར་བ་དང་ངན་སོང་མུ་མཐའ་
མེད་པར་གཏན་དུ་འཁྱམས་པ་ལས་འོས་མེད། རྒྱལ་ཁྲིམས་བརྩིས་ན་ཚེ་
འདིའི་འདོད་དོན་གྱི་བྱ་དགའ་ཙམ་ལས་མེད་མོད། སྐྱབས་འགྲོའི་བསླབ་བྱ་
ལས་མ་འདས་ན་མི་དང་མི་མིན་གྱི་འཚེ་བ་ཐམས་ཅད། ཕྱི་མ་ངན་སོང་
གསུམ་གྱི་སྡུག་བསྔལ། ཕྱི་རོལ་པའི་དཀའ་ཐུབ་རྟུལ་ཞུགས་སོགས་ཐབས་
མིན་པ། འཇིག་ཚོགས་ཏེ་འཁོར་བ་མཐའ་དག་གི་སྡུག་བསྔལ་ཐེག་པ་
།
160



པ
དམན་པ་དང་། ཐ་ན་སློབ་པའི་ལམ་སོགས་ནས་ཀྱང་བསྐྱབས་ཏེ་མི་གནས་
པའི་མྱང་འདས་ཐམས་ཅད་མཁྱེན་པའི་ས་ལ་འགོད་པའི་བྱ་དགའ་ཆེན་པོ་
ཡོད་པ་ནི། མདོ་སྡེ་རྒྱན་ལས། འཚེ་བ་དག་ནི་ཐམས་ཅད་དང་། །ངན་སོང་
དང་ནི་ཐབས་མིན་དང་། །འཇིག་ཚོགས་ཐེག་པ་དམན་པ་ལས། །སྐྱོབ་ཕྱིར་
སྐྱབས་ཀྱི་དམ་པར་འདོད། །ཅེས་གསུངས་པའི་ཕན་ཡོན་རྣམ་པ་ལྔ་འབྱུང་།
དེའི་ནང་ནས་ཚེ་འདིའི་ཉེར་འཚེ་བྱིན་རླབས་ཀྱིས་སྐྱོབ། ངན་སོང་གི་སྡུག་
བསྔལ་སོགས་གཙོ་བོར་ལུང་ལ་བརྟེན་ནས་སྡིག་པ་སྤངས། དགེ་བ་བསྒྲུབས་
ནས་རྒྱུ་མི་དགེ་བ་མ་བསགས་ན་འབྲས་བུ་ངན་སོང་སོགས་མེད། ལུང་ཚད་
མ་ལ་བརྟེན་ནས་ཕྱི་རོལ་པའི་ལམ་ཕྱིན་ཅི་ལོག་ཏུ་རྟོགས་པས་དེར་མི་འཇུག
དེས་ན་བསླབ་བྱའི་ནང་གི་སངས་རྒྱས་ལ་སྐྱབས་སུ་སོང་བས་འཇིག་རྟེན་པ་
དང་ཕྱི་རོལ་པའི་ལྷ་རྟེན་སོགས་ལ་སྐྱབས་བཅོལ་ནས་སྐྱབས་ལ་གཉིས་་་་་་་
འཛིན་བྱས་ན་རང་རྒྱུད་ཀྱི་སྐྱབས་འགྲོ་གཏོར་བར་འགྱུར་བས་དེ་དག་ལ་་་་་
ཕྱག་མི་འཚལ། མེ་ཏོག་ལ་སོགས་པའི་མཆོད་པ་མི་འབུལ། སྙིང་རྗེའི་དབང་
གིས་གཏོར་མ་སྟེར་བ་ལ་ཉེས་པ་མེད། དེ་ཡང་ལྷ་གཞན་ཞེས་པ་གྲུབ་མཐས་
བློ་མ་བསྒྱུར་བ་རི་བྲག་ལྗོན་ཤིང་སོགས་ལ་གནས་པའི་འདྲེ་ལ་ལྷར་བཏགས་
པ་དག་དང་། གྲུབ་མཐས་བློ་བསྒྱུར་བ་ཚངས་པ་བརྒྱ་བྱིན་ཁྱབ་འཇུག་
དབང་ཕྱུག་སོགས་ཡིན། དེ་དག་ལ་སྐྱབས་སུ་འཛིན་སྙམ་པ་མེད་ཀྱང་།
ཕྱག་མཆོད་ཀྱི་སྦྱོར་བ་ཙམ་བྱས་པས་སྐྱབས་འགྲོ་གཏོར་བར་འགྱུར་བ་ཡང་།
སྔོན་རྒྱལ་པོ་གཟུགས་ཅན་སྙིང་བོས་སངས་རྒྱས་འཁོར་བཅས་སྤྱན་འདྲེན་
161



པ་ཁྱིམ་བདག་མགོན་མེད་ཟས་སྦྱིན་ཀྱིས་ཐོས་པ་ན། སངས་རྒྱས་དང་མྱུར་
དུ་མཇལ་འདོད་ཀྱིས་མཚན་མོ་དེར་དད་གུས་ཤུགས་དྲག་པོ་བགྱིས་པས་་་་་
སངས་རྒྱས་ཀྱི་བྱིན་རླབས་ཞུགས་ཏེ། གང་དེ་གནས་པའི་ཁྱིམ་འོད་ཀྱིས་
གང་། ཁྱིམ་བདག་སྔ་བར་ཕྱི་རོལ་ཏུ་འཆག་ཚེ་སྒོ་དྲུང་ན་འཇིག་རྟེན་པའི་
ལྷ་རྟེན་ཡོད་པར་ཕྱག་འཚལ་བ་ཙམ་གྱིས་འོད་ཟེར་ནུབ་སྟེ་མུན་པ་འཐིབས་
པར་གྱུར་པ་ལྟ་བུའི་སྔོན་བྱུང་གིས་ཤེས་སོ། །དཔེར་ན་པོ་ཏོ་བ་ཆེན་པོས།
དེང་སང་འདྲེ་ལ་ཆོས་སྐྱོང་གི་མིང་བཏགས་ཏེ་གསོལ་མཆོད་བྱས་ནས་གཡོ་
ཐབས་ཀྱིས་བསླུ་བ་མང་བས་ཤིན་ཏུ་གཟབ་དགོས་སོ་གསུངས། ཆོས་ལ་
སྐྱབས་སུ་སོང་བའི་ཆོས་ནི་དངོས་སམ་བརྒྱུད་པའི་སྒོ་ནས་སེམས་ཅན་ལ་་་་་
ཕན་བདེ་ཁོ་ན་སྤེལ་བ་ཡིན་ལ། དེས་ན་རང་རེ་ནས་སེམས་ཅན་ཉམ་ཆུང་
བ་དག་གི་ཤ་གཅོད་པ། སྣ་འབིགས་པ། བཅིང་རྡེག་གོ་རར་འཇུག་པ་
སོགས་ལུས་སེམས་ལ་སྡུག་བསྔལ་བསྐྱེད་པའི་གནོད་འཚེའི་རིགས་མི་བྱ་་་་་
བར་སྤང་དགོས། དགེ་འདུན་ལ་སྐྱབས་སུ་སོང་བས་གྲོགས་མུ་སྟེགས་ཅན་
ལ་མི་བསྟེན། དེའི་རྒྱུ་མཚན་མུ་སྟེགས་ཅན་གྱིས་དགེ་འདུན་ལ་དགྲར་
འཛིན་པས་མི་རུང་ཞིང་ལྟ་བ་ཕྱིན་ཅི་ལོག་ཏུ་ཞུགས་པའི་ཕྱི་རོལ་པ་དང་་་་་་
འགྲོགས་ན་བག་ཆགས་ངན་པའི་དབང་གིས་ཕྱི་མ་ཁོ་རང་ཚོའི་གསེབ་ཏུ་སྐྱེ་
ཉེན་ཆེ། དགེ་འདུན་ལ་དགྲར་འཛིན་པའི་འཇིག་རྟེན་གྱི་ཕ་མ་ཡིན་ཡང་
ཡུན་རིང་འགྲོགས་ན་དེའི་དབང་དུ་སོང་ནས་ཆོས་ལ་བར་ཆད་བྱེད། དགེ་
འདུན་རིས་སུ་གཅོད་པ་དང་ཆོས་ལ་འགྲོར་མི་སྟེར་བའི་སྡིག་གྲོགས་དང་་་་
162



འགྲོགས་ན་ཡང་དེ་དང་འདྲ། དགེ་འདུན་ནི་ཆོས་ཀྱི་བྱ་བ་འབའ་ཞིག་གིས་
དུས་འདའ་བ་ཡིན་པ་ལ། སྡིག་གྲོགས་ཀྱིས་སེམས་ཆོས་ཀྱི་ཕྱོགས་ལས་ལམ་
དང་མི་མཐུན་པར་བྱེད་པའོ། །གཉིས་པ་སྒྲུབ་པའི་བསླབ་བྱ་ནི། སངས་
རྒྱས་ལ་སྐྱབས་སུ་སོང་བས་དེ་བཞིན་གཤེགས་པའི་སྐུ་གཟུགས་ལ་སངས་་་་
རྒྱས་དངོས་ཀྱི་འདུ་ཤེས་བསྐྱེད་དགོས་པའི་ཚུལ་ཡང་། དཔེར་ན་མཉམ་
མེད་ཇོ་བོ་ཆེན་པོ་ལ། དགེ་བཤེས་རྣལ་འབྱོར་པས་འཇམ་དབྱངས་ཀྱི་སྐུ་
ལེགས་ཉེས་ཀྱི་གཟིགས་འབུལ་ཞུས་པར། རྗེ་བཙུན་གྱི་སྐུ་ཉིད་ཀྱི་དབུ་ལ་
བཞག་སྟེ། འཇམ་དབྱངས་ཀྱི་སྐུ་ལ་མི་ལེགས་པ་མེད། བཟོ་བོ་ནི་འབྲིང་
ཙམ་གསུངས་པ་ལྟར། རྟེན་གང་ལ་ཡང་རྒྱུ་བཟང་ངན། བཟོ་ལེགས་ཉེས་
བྲིས་འབུར་གསར་རྙིང་ཐམས་ཅད་སངས་རྒྱས་ཀྱི་འཕྲིན་ལས་ལས་བྱོན་པ་
ཡིན་ཏེ། དང་པོ་ཐུགས་བསྐྱེད་པའི་དུས་ན་སེམས་ཅན་གྱི་དོན་དུ་སངས་
རྒྱས་ཀྱི་གོ་འཕང་ཐོབ་པར་བྱས། བར་དུ་གང་ལ་གང་འདུལ་གྱི་སྐུའི་རྣམ་པ་
བསྟན། གསུང་གིས་གང་ལ་གང་ཕན་གྱིས་མདོ་སྔགས་ཀྱི་ཆོས་གསུངས།
འོད་ཟེར་དཔག་ཏུ་མེད་པ་བཀྱེས་ཏེ་སྒྲིབ་པ་སྦྱངས། ལམ་ཕ་རོལ་ཏུ་ཕྱིན་པ་
དྲུག་གི་སྒོ་ནས་ཚོགས་གཉིས་ཡོངས་སུ་རྫོགས་པར་མཛད་པས་རྟེན་ཐམས་
ཅད་སངས་རྒྱས་དངོས་ཡིན་སྙམ་དུ་འདུ་ཤེས་བཞག་ལ་དད་གུས་ཆེ་བར་བྱ།
ད་ལྟ་རང་ལ་མི་ལེགས་པར་སྣང་བའི་སྐུ་བརྙན་གཞན་ཚོ་ལ་ལེགས་པར་་་་་
སྣང་ནས་དོན་བྱེད་པ་ཡང་ཡོད། གདུལ་བྱ་བློ་དམན་པའི་ངོར་གསང་བ་
སྔགས་ནས་རབ་གནས་བྱ་བར་གསུངས་པ་ལས། ཕ་རོལ་ཏུ་ཕྱིན་པའི་སྡེ་
163



སྣོད་ལས་རབ་གནས་དགོས་པར་མ་གསུངས་པ་ནི། བཤེས་སྤྲིངས་ལས། ཇི་
ལྟར་བདེ་གཤེགས་སྐུ་གཟུགས་ཤིང་ལས་ཀྱང་། །བགྱིས་པ་ཅི་འདྲ་ཡང་རུང་
མཁས་པས་མཆོད། །ཅེས་གསུངས། སྐུ་གསུང་ཐུགས་རྟེན་འོ་བརྒྱལ་ས་ནས་
མི་བརྒྱལ་སར་སྤྱན་མ་དྲངས་ན། ཕ་བཙོན་དུ་བཟུང་བ་བུས་མི་བླུ་བ་དང་
འདྲ་བའི་ཉེས་པ་འབྱུང་། སྔོན་བཀའ་གདམས་པ་རྣམས་ཀྱིས་རྟེན་ལ་རྒྱབ་
ཀྱིས་ཕྱོགས་པ་དང་། རྟེན་གྱི་ཉེ་སར་སྣབས་ལུད་ལ་སོགས་པའི་ཟག་པ་
འདོར་བ་ཡང་ཡེ་མི་མཛད། དེ་ལྟར་དུ་ཆོས་ལ་སྐྱབས་སུ་སོང་བས་ཡི་གེ་ཀ་
སྣ་གཅིག་ཚུན་ཆད་ལ་མ་གུས་པའི་སྒོ་ནས་ཟོང་དུ་བཀྲམ་པ། གཏའ་མར་
འཇོག་པ། འགོམ་ཡུག་བྱེད་པ། མཆིལ་མ་དང་སོ་དྲེག་སྐུད་པ་སོགས་དང་།
རྟེན་དང་དགེ་འདུན་གྱི་ན་བཟའ་ཆོས་གོས་རྣམ་གསུམ་སོགས་ས་རྗེན་ལ་་་་
བཞག་ན། ཀླུ་ལ་ཕྱེ་ཚན་གྱི་ཆར་འབེབས་པར་གསུངས་པ་སོགས་ཆོས་དང་
ཆོས་སྨྲ་བ་ལ་རྩེད་མོ་ཅི་ཡང་བྱེད་པ་ཤེས་རབ་འཆལ་བ་དང་རྨོངས་པའི་རྒྱུ་
ཡིན་པས་སྤངས་ཏེ་ཆོས་དཀོན་མཆོག་དངོས་ཀྱི་འདུ་ཤེས་བསྐྱེད་ལ་དད་་་་་
ཅིང་གུས་པར་བྱའོ། །དེ་ཡང་འཕགས་པ་རྣམ་པར་འཐག་པ་ཐམས་ཅད་
བསྡུས་པའི་མདོ་ལས། འཇམ་དཔལ་གང་ལ་ལ་དེ་བཞིན་གཤེགས་པས་
གསུངས་པའི་ཆོས་ལ་ལ་ནི་བཟང་བར་འདུ་ཤེས། ལ་ལ་ནི་ངན་པར་འདུ་
ཤེས་ན་དམ་པའི་ཆོས་སྤོང་བའོ། །ཞེས་གསུངས་པ་ལྟར་ཐེག་པ་ཆེ་ཆུང་དུ་
ཕྱེས་ནས་ཐེག་དམན་ལ་བརྙས་ན་ཆོས་སྤོང་གི་ལས་སུ་འགྱུར་བས། གདུལ་
བྱའི་དབང་གིས་སངས་རྒྱས་ཀྱི་སར་འགྲོ་བ་ལ་སྐས་རྐང་རིམ་བགྲོད་ཀྱི་ཚུལ་
164



དུ་སྣང་བ་ཡང་ཡོན་ཏན་བསམ་གྱིས་མི་ཁྱབ་པའི་མདོ་ལས་གསུངས་སོ། །
དགེ་འདུན་ལ་སྐྱབས་སུ་སོང་བས། འབྲོམ་རྒྱལ་བའི་འབྱུང་གནས་ཀྱིས་ལྷན་
པ་དམར་སེར་གཟིགས་པ་ན་རྡུལ་སྤྲུགས་ཏེ་དབུ་ལ་བཞག ས་གཙང་སར་
བསྐུལ་ནས་ན་བཟའ་འདི་ལྟ་བུ་བཞེས་པའི་གང་ཟག་ལ་ཡོན་ཏན་སྣ་གཅིག་
མེད་པ་མེད་གསུངས་པའི་ཕྱག་བཞེས་ལྟར། རབ་བྱུང་གི་རྟགས་ཙམ་འཛིན་
པ་ཡན་ཆད་ལ་བརྙས་ཐབས་དང་དགྲར་བལྟ་བ་སྤངས་ནས་དགེ་འདུན་ལ་
དཀོན་མཆོག་དངོས་ཀྱི་འདུ་ཤེས་བསྐྱེད་དགོས། རང་ལས་གཞན་མཐོ་བ་
དང་གཞན་གྱི་ཕུན་ཚོགས་ལ་རྗེས་སུ་ཡི་རང་དག་བྱས་ན་རང་ཉིད་ཚེ་འདི་
རང་ནས་གཟི་བརྗིད་ནུས་པ་ཇེ་ཆེ། བཀུར་སྟི་དང་འབྱོར་བ་ཕུན་སུམ་
ཚོགས་པར་མ་ཟད། ཕྱི་མ་ཕན་ཆད་དུ་དགེ་འདུན་གྱི་ཚོགས་དང་མཇལ་
ནས་དེའི་གྲས་སུ་ཚུད་དེ་འགྲོ་བ་རྣམས་ཀྱང་རང་ལ་གུས་པར་འགྱུར་་་་་་
ཡིན་ནོ། །གཉིས་པ་ཐུན་མོང་གི་བསླབ་བྱ་དྲུག་ལས། དང་པོ་ཕྱི་ནང་དང་།
ནང་ཕན་ཚུན་གྱི་ཁྱད་པར་སྔར་བཤད་པ་བཞིན་དཀོན་མཆོག་གསུམ་པོ་སོ་
སོའི་ཡོན་ཏན་ཡང་དང་ཡང་དུ་སེམས་པ་དེ་ཡིན། གཉིས་པ་མཆོག་གསུམ་
སོ་སོའི་བཀའ་དྲིན་རྗེས་སུ་དྲན་པའི་སྒོ་ནས་རང་ལ་བདེ་དགེ་ལེགས་ཚོགས་་་་
གང་བྱུང་དཀོན་མཆོག་གི་བཀའ་དྲིན་དུ་ཤེས་ནས་བཟའ་བཏུང་གི་ཕུད་གང་
བཟང་ས་ནས་འབུལ་བ་དང་། དུས་རྟག་ཏུ་མཆོད་པ་ལ་བརྩོན་པ་ཡིན་ལ།
དེ་ཡང་མཆོད་པ་འབུལ་བ་དང་། འབུལ་བའི་བསམ་པ་གཉིས། དང་པོ་
165



འབུལ་ཡུལ་གྱི་ཁྱད་པར་ལ་མངོན་སུམ་གྱི་མཆོད་པ།
མངོན་སུམ་མ་ཡིན་
པའི་མཆོད་པ། མངོན་དུ་གྱུར་མ་གྱུར་སྤྱིའི་མཆོད་པ། འབུལ་བ་པོའི་གང་
ཟག་གི་ཁྱད་པར་ལ། རང་གིས་འབུལ་བ། གཞན་ལ་འབུལ་དུ་བཅུག་པ།
རང་གཞན་གཉིས་ཀས་འབུལ་བ་དང་གསུམ། འབུལ་བྱའི་མཆོད་པའི་ཁྱད་
པར་ལ། རྙེད་པ་དང་བཀུར་སྟིའི་མཆོད་པ། རྒྱ་ཆེ་བའི་མཆོད་པ། ཉོན་
༩
༡༠
མོངས་མེད་པའི་མཆོད་པ། སྒྲུབ་པའི་མཆོད་པ་དང་བཞི། དེའི་ནང་ཚན་གྱི་
༡༢༣
རྒྱ་ཆེ་བའི་མཆོད་པ་ལ། དངོས་པོ་མང་བ། བཟང་བ། མངོན་གྱུར་ཡིན་
མིན། རང་གིས་བྱེད་པ་དང་། གཞན་ལ་བྱེད་དུ་བཅུག་པ། སྙིང་ཐག་པ་
ནས་བྱེད་པ། རྫོགས་བྱང་གི་རྒྱུར་བསྔོ་བ་དང་བདུན། དགུ་བ་ཉོན་མོངས་
༡་ ༢
མེད་པའི་མཆོད་པ་ལ། རང་གིས་ལག་བདར་ཏེ་བྱེད་པ། གུས་པས་བྱེད་པ།
166



སེམས་མ་ཡེངས་པར་བྱེད་པ། ཆགས་སོགས་ཀྱི་དབང་དུ་མ་སོང་བ། ཤེས་
ཀྱི་ཁེ་སྟེ་རྒྱལ་པོ་སོགས་ཀྱི་བསྙེན་བཀུར་ལ་མི་རེ་བ། མཐུན་པའི་དངོས་པོས་
མཆོད་པ་དང་དྲུག་ཚུལ་ལྡན་གྱི་སྒོ་ནས་མཆོད་པ་དེ་རྣམས་ཕུལ་བའི་
འབྲས་བུ་བརྗོད་ཀྱིས་མི་ལང་བ་འབྱུང་བའི་བསམ་པ་ལ། ཞིང་གོང་ན་མེད་
པ་ཡིན། ཕན་འདོགས་པ་གོང་ན་མེད་པ་ཡིན། སེམས་ཅན་ཐམས་ཅད་ཀྱི་
མཆོག་ཡིན། ཨུ་དུམ་ཝཱ་རའི་མེ་ཏོག་ལྟར་དཀོན་པ་ཡིན། འཇིག་རྟེན་ན་
གཅིག་ཁོ་ནའམ་འབའ་ཞིག་པའོ་སྙམ་པ་དང་། ཕུན་ཚོགས་ཐམས་ཅད་ཀྱི་
གཞི་ཡིན་ནོ་སྙམ་དུ་མཆོད་པ་དང་བསམ་པ་བཟང་པོ་བསྐྱེད་པར་བྱའོ། །
རང་གིས་སྐྱབས་སུ་འགྲོ་ཚུལ་ཇི་ལྟར་དུ་བསྐྱེད་པ་དེ་བཞིན་སྙིང་རྗེས་ཀུན་་་
ནས་བསླངས་ཏེ་འགྲོ་བ་གཞན་དག་ཀྱང་སྐྱབས་འགྲོ་ལ་འགོད་པ། རང་
གཞན་གྱི་འཕྲལ་ཕུགས་ཀྱི་དོན་གང་སྒྲུབ་པའི་ཚེ་ན་ཡང་དཀོན་མཆོག་ལ་བློ་
བཀལ་ནས་ཉིན་མཚན་དུས་དྲུག་ཏུ་གསོལ་བ་འདེབས་ཤིང་སྐྱབས་སུ་འགྲོ་
པ་ལས། མོ་བོན་གཏོ་མདོས་སོགས་འཇིག་རྟེན་ཕལ་བའི་ཐབས་གཞན་དག་
_167



མི་བསྟེན་པར་སྤོང་བ་ལ་བསླབ་པར་བྱ། མཆོག་གསུམ་སྲོག་གམ་བཞད་
གད་ཀྱི་ཕྱིར་ཡང་མནའ་རྟེན་མི་བྱ་ཞིང་བློས་མི་སྤོང་བ་གལ་ཆེའོ། །དེ་ཡང་
ཆོས་ལ་དཀོན་མཆོག་གསུམ་དུ་ཕྱེས་ན། ལུང་གི་ཆོས་དངོས་ཡིན། སྒྲུབ་པའི་
ཆོས་དགེ་འདུན་གྱི་ཐུགས་ལ་མངའ། སྒྲུབ་པ་ལ་རྟོགས་པ་རིམ་གྱིས་སྐྱེས།
སྤང་བྱ་རིམ་གྱིས་སྤངས་པ་ལས་དེའི་འབྲས་བུ་སྤངས་རྟོགས་མཐར་ཕྱིན་་་་་
པའི་སངས་རྒྱས་འབྱུང་བ་ཡིན། དགེ་འདུན་ལ། སོ་སྐྱེ་དགེ་འདུན། ཉན་
ཐོས་འཕགས་པའི་དགེ་འདུན། བྱང་ཆུབ་སེམས་དཔའི་དགེ་འདུན་གསུམ་
གྱི་ནང་ནས་དང་པོར་བཀའ་དྲིན་ཆེ་བ་སོ་སྐྱེ་དགེ་འདུན་ཁོ་ན་ཡིན་ཚུལ།
དཀོན་མཆོག་གསུམ་གྱི་ཡོན་ཏན་དང་མཚན་ཉིད་སོགས་ཀྱང་འདིས་ཤེས་་་་
པར་བྱས་ཏེ་སྐྱབས་འགྲོ་ལ་སྦྱོར། ལུང་གི་ཆོས་མ་ནོར་བར་བསྟན་པས་ཤེས་
རབ་ཀྱི་མིག་སྦྱིན་ཏེ་ཆོས་ཀྱི་གོ་བ་ཆགས་ནས་ཆོས་སྒོར་ཞུགས། འགྲོ་བ་མ་
་ ལུས་པས་བསོད་ནམས་གསོག་པའི་ཞིང་། ཕན་བདེ་མ་ལུས་པ་འབྱུང་བའི་
གཞི། གསོལ་བཞིའི་ལས་ཀྱིས་བསྙེན་པར་རྫོགས་པའི་དགེ་སློང་གི་དགེ་
འདུན་གྱི་སྡེ་བཤད་སྒྲུབ་ཀྱི་བསྟན་པ་འཕེལ་ཞིང་རྒྱས་པ་ཡང་སོ་སྐྱེ་དགེ་་་་་
འདུན་རྣམས་དང་། ཡོན་ཏན་དཔག་ཏུ་མེད་པའི་མཆོག་གསུམ་རིན་པོ་
ཆེའི་བཀའ་དྲིན་དྲན་པར་བྱས་ཏེ་བསླབ་བྱ་དང་མ་འགལ་བར་ཚུལ་བཞིན་
དུ་བསླབ་དགོས། འོ་ན་སྐྱབས་དེས་ཇི་ལྟར་སྐྱོབ་ན། ཚོམས་ལས། སྲིད་པའི་
ཟུག་རྔུ་གཅོད་བྱེད་ལམ། །ངོས་ནི་ཁྱེད་ཅག་རྣམས་ལ་བསྟན། །དེ་བཞིན་
གཤེགས་པ་སྟོན་པ་སྟེ། །ཁྱེད་ཅག་རྣམས་ཀྱིས་བྱ་དགོས་སོ། །ཞེས་གསུངས་
168



པ་ལྟར་སངས་རྒྱས་ཀྱི་བསྟན་པ་ལ་འཇུག་པའི་སྒོ་དམ་པ། ཕྱི་ནང་གི་བར་
ཆད་ཀྱིས་མི་བརྫི་བ། ཡོན་ཏན་གྱི་ཁྱད་པར་གོང་ནས་གོང་དུ་འཕེལ་བའི་
ཕན་ཡོན་ཆེན་པོ་གསུམ་དང་ལྡན་པས་སྐྱབས་འགྲོ་རྩོམ་བྱེད་དུ་བྱས་ཏེ་མི་
དགེ་བ་བཅུ་སྤངས་ཤིང་། དགེ་བ་བཅུ་བསྒྲུབས་ནས་མཐོ་རིས་ཀྱི་རྟེན་
བཟང་བསྒྲུབ་པར་བྱའོ། །གཉིས་པ་བདེ་ལེགས་ཐམས་ཅད་ཀྱི་རྩ་བ་ལས་
འབྲས་ལ་ཡིད་ཆེས་ཀྱི་དད་པ་བསྐྱེད་པ་ལ་གསུམ། ལས་འབྲས་སྤྱིར་བསམ་
པ་དང་། བྱེ་བྲག་ཏུ་བསམ་པ། བསམས་ནས་འཇུག་ལྡོག་བྱ་ཚུལ་ལོ། །དང་
པོ་ལ་ལས་འབྲས་སྤྱིར་བསམ་ཚུལ་དངོས་དང་། སོ་སོར་ཕྱེས་ནས་བསམ་པ་
གཉིས། དང་པོ་ལ་ཡང་བཞི་ཡོད་པ་ལས། རང་གི་སྤྱི་བོར་བླ་མ་ཐུབ་དབང་
རྡོ་རྗེ་འཆང་གསལ་བཏབ་སྟེ་སྐྱབས་འགྲོ་ཡན་ཆད་ཀྱི་དམིགས་སྐོར་གང་་་་་་
དང་གང་བསམ་པ། དེ་དང་དེ་ལ་མྱོང་བ་ཅི་ཐོན་གྱི་སྒོ་ནས་བྱིན་རླབས་ཞུ་
བའི་བདུད་རྩི་འབེབས་སྦྱང་དང་། དེ་དང་དེའི་སྐབས་ཀྱི་རྟོགས་པ་སྐྱེ་
བའི་གེགས་བྱེད་སྦྱངས་ཤིང་ཉམས་རྟོགས་ཀྱི་ནུས་པ་བདེ་བླག་ཏུ་སྨིན་པའི་
སྨོན་གནས་དང་བཅས་སླར་ཡང་། ལས་འབྲས་སྒོམ་པའི་ཐུན་དངོས་
གཞིར། དང་པོ་ལས་ངེས་པའི་ཚུལ་བསམ་པ་ལ། དཀོན་མཆོག་གསུམ་ལ་
སྐྱབས་འགྲོ་ཚུལ་བཞིན་བྱས་པས་ངན་སོང་གི་སྡུག་བསྔལ་ལས་སྐྱོབ་ནུས་་་་་
མོད། མཐོ་རིས་ཀྱི་རྟེན་བཟང་ཐོབ་པའི་རྒྱུར། ལས་འབྲས་ལ་ཡིད་ཆེས་པའི་
དད་པ་བསྐྱེད་པའི་སྒོ་ནས་མི་དགེ་བ་བཅུ་སྤངས་ཤིང་། དགེ་བ་བཅུ་
བསྒྲུབ་དགོས་པ་ཡིན། དེ་ལྟ་བུའི་ལས་འབྲས་འདི་ཤིན་ཏུ་གོ་དཀའ་བས་
169



ལས་འདི་ལས་འབྲས་བུ་འདི་འབྱུང་ཞེས་སངས་རྒྱས་ཀྱི་མཁྱེན་པ་ལ་སྒྲིབ་་་་
གཡོགས་མེད་པར་མངོན་སུམ་དུ་གཟིགས་པ་མ་གཏོགས་གང་ཟག་གཞན་
གྱི་སྤྱོད་ཡུལ་མིན། ཐུབ་པ་སངས་རྒྱས་བཅོམ་ལྡན་འདས་ནི་བསམ་གྱིས་མི་
ཁྱབ་པ་གནས་དང་གནས་མ་ཡིན་པ་མཁྱེན་པའི་ཡེ་ཤེས་སོགས་སྟོབས་བཅུ་
མངའ་བས་ཤེས་བྱ་མཐའ་དག་ལ་ལྐོག་ཏུ་མ་གྱུར་པ་དེས་གདུལ་བྱའི་བསམ་
པ་དང་། ཁམས་དང་། བག་ལ་ཉལ་ཇི་བཞིན་རྣམ་ཀུན་མཁྱེན་པའི་ཡེ་ཤེས་
ཀྱིས་གཟིགས་པ་ལ་བསླུ་བ་མི་སྲིད་ཅིང་ཡིད་ཆེས་པའི་གནས་ཡིན་ཏེ། རྣམ་
འགྲེལ་ལས། ལུང་ནི་ཡིད་ཆེས་ཚིག་ཡིན་ཏེ། །ཉེས་ཟད་ལུང་དུ་ཤེས་པར་
བྱ། །ཉེས་པ་ཟད་པ་རྫུན་གྱི་ཚིག །སྨྲ་བར་མི་འགྱུར་རྒྱུ་མེད་ཕྱིར། །ཞེས་
གསུངས་པ་ལྟར་རྫུན་ནམ་ལོག་པར་སྟོན་པའི་རྒྱུ་འདུན་པ་དང་། ཞེ་སྡང་
དང་། འཇིགས་པ་དང་། རྨོངས་པའི་སྒོ་ནས་རང་གི་འདོད་པའི་དོན་ཐོབ་
པར་བྱ་བ་དང་། གཞན་ལ་གནོད་པ་བྱ་བ་དང་། རང་འཇིགས་པ་ལས་
གྲོལ་བར་བྱ་བ་དང་། མི་ཤེས་པའི་སྒོ་ནས་རྫུན་དང་ལོག་པར་སྟོན་པ་སྲིད་
ན་ཡང་། སངས་རྒྱས་ཀྱིས་འགྲོ་བ་མ་ཡིན་པའི་དངོས་པོ་བཞི་བོ་བག་
ཆགས་དང་བཅས་པ་སྤངས་པས་ན། ལོག་པར་སྟོན་པ་གཏན་ནས་མི་སྲིད་
པར་མ་ཟད། ལྗགས་ཀྱི་དབང་བོས་ཞལ་གྱི་དཀྱིལ་འཁོར་ཀུན་དང་འཛམ་
གླིང་སྟོང་གསུམ་དང་བཅས་པ་ཁེབས་པར་མཛད། སླར་བསྡུས་ནས་ང་ལ་
ལྕེའི་དབང་བོ་འདི་ལྟ་བུ་དང་ལྡན་པས་རྫུན་དང་ལོག་པར་སྨྲ་བ་སྲིད་དམ་
ཞེས་དབུ་སྙུང་བཞེས་པ་ལྟ་བུ་མཛད། དེས་ན་ཆུད་མི་ཟ་བའི་ཚུལ་ཇི་ལྟར་
170



གསུངས་ཤེ་ན། རིན་ཕྲེང་ལས། མི་དགེ་བ་ལས་སྡུག་བསྔལ་ཀུན། །དེ་བཞིན་
ངན་འགྲོ་ཐམས་ཅད་དོ། །དགེ་ལས་བདེ་འགྲོ་ཐམས་ཅད་དང་། །སྐྱེ་བ་ཀུན་
ཏུ་བདེ་བ་དག །ཅེས་གསུངས་པ་ལྟར་སྤྱིར་ལས་འབྲས་བསྒོམ་པ་ལ་དོན་
རྣམ་པ་བཞིར་འདུས་པ་ཡིན། དེ་ཡང་བདེ་བ་དང་སྡུག་བསྔལ་ཐམས་ཅད་
ལས་ཀྱི་འབྲས་བུ་ཡིན་པ་དང་། དེ་ཡང་རང་གིས་བྱས་པའི་ལས་རང་ཁོ་ནས་
མྱོང་གི་གཞན་ལ་མི་སྨིན་པ་དང༌། ལས་བསྐལ་པ་བརྒྱའི་བར་དུ་ཡང་ཆུད་
མི་ཟ་བ་དང་། ཆུད་མི་ཟ་བ་ཙམ་དུ་མ་ཟད་དེ་ཉིད་རྒྱུ་ཆུང་ངུ་ཞིག་བྱས་པ་
ལས་འབྲས་བུ་ཆེན་པོ་ཉམས་སུ་མྱོང་བ་དང་བཞི་ཡིན་ལ། དེའི་ནང་ནས་
སངས་རྒྱས་ཀྱི་རྣམ་པར་གྲོལ་བའི་དགེ་བ་དང་། ཟག་མེད་ཀྱི་དགེ་བ་
ཡོངས་སུ་རྫོགས་པའི་འབྲས་བུ་བདེ་བ་མཆོག་ཏུ་གྱུར་པ་ཡིན། འདོད་
ཁམས་ལྷ་མིའི་བདེ་བ་དང༌། ངན་སོང་གསུམ་ལ་ངལ་གསོ་བ་ཙམ་གྱིས་
བདེ་བ་ཡོད་པ་ཐམས་ཅད་བསོད་ནམས་ཀྱི་ལས་ལས་བྱུང་བ་དང་། ཁམས་
གོང་མ་གཉིས་ཀྱི་བདེ་བ་མི་གཡོ་བའི་ལས་ལས་བྱུང་བ་ཡིན། ངན་སོང་
གསུམ་གྱི་སྡུག་བསྔལ་དང་། བདེ་འགྲོའི་རྟེན་ལ་ཡོད་པའི་སྡུག་བསྔལ་
ཐམས་ཅད་མི་དགེ་བའི་ལས་ལས་བྱུང་བ་ཡིན། དེ་ཡང་སྡུག་བསྔལ་གྱི་རྒྱུ་མི་
དགེ་བ་དེ་ལ་དབྱེ་ན། རང་བཞིན་གྱི་ཁ་ན་མ་ཐོ་བ་དང་། བཅས་པའི་ཁ་ན་
མ་ཐོ་བ་གཉིས་ཡོད་པས། དང་པོ་བསླབ་པ་ཁས་བླངས་མ་བླངས་གཉིས་
ཀས་བྱ་བ་དེ་འདྲ་བྱས་ན་མི་དགེ་བར་འགྱུར། གཉིས་པ་བསླབ་པ་ཁས་
བླངས་པ་ཁོ་ནས་བྱ་བ་བྱས་པས་མི་དགེ་བར་འགྱུར་བ་འདི་རྩ་བ་ལྟ་བུའི་་་་
171



རང་བཞིན་གྱི་ཁ་ན་མ་ཐོ་བའི་འཁོར་ཡིན། བདེ་སྡུག་གང་ཡིན་ཡང་རང་གི་
རྒྱུ་སྔོན་དུ་སོང་བ་ལ་བརྟེན་ནས་འབྱུང་དགོས་ན། ཚ་དམྱལ་དུ་སྐྱེས་པའི་ཚེ་
རླུང་བསིལ་བུ་ལངས་པ་ལ་བརྟེན་ནས་བསྐྱེད་པའི་བདེ་བ་ཚུན་ཆད་ཀྱང་།
སྔོན་དགེ་བ་བསགས་པ་ལས་བྱུང་བ་མ་གཏོགས། མི་དགེ་བ་ལས་བདེ་བ་
འབྱུང་བའི་གནས་མེད། དེ་བཞིན་དུ་དགྲ་བཅོམ་པའི་རྒྱུད་ལ་འབྱུང་བའི་
ཚོར་བ་སྡུག་བསྔལ་ལྟ་བུ་སྔོན་མི་དགེ་བ་བསགས་པ་ལས་བྱུང་བ་ཡིན། དེའི་
ཕྱིར་བདེ་སྡུག་རྣམས་ནི་རྒྱུ་མེད་ལས་བྱུང་བ་དང་། མུ་སྟེགས་པ་རྣམས་
ཀྱིས་སྤྱི་གཙོ་བོ་ལས་འཇིག་རྟེན་བྱུང་བར་འདོད་པ། དེའི་དབང་གིས་
ཚངས་པ་རང་ཉིད་ཀྱང་གཏི་མུག་ཅན་ཡིན་པས་ཁོ་རང་གིས་བྱས་སམ་སྙམ་
པའི་ང་རྒྱལ་ཡོད་པ་སངས་རྒྱས་ཀྱིས་མ ཁྱེན་ནས་མེ་ལོང་ལ་གཟུགས་བརྙན་
ཤར་བ་སོགས་རིམ་པར་བསྟན་ཏེ། འདི་དག་ཀྱང་ཁྱོད་ཀྱིས་བྱས་སམ་
གསུངས་པས་མ་བྱས་ལགས་ཞུས་པ་ལ། འོ་ན་ཁྱོད་ལ་སྐྱེ་བོ་རྨོངས་པ་འདི་
དག་གིས་ཐ་སྙད་བཏགས་ཙམ་གྱི་རྗེས་སུ་འབྲངས་ནས་ང་རྒྱལ་དང་དྲེགས་
པ་མ་བྱེད་ཅིག་ཅེས་ལྡོག་པ་དང་། རྒྱུ་མེད་ལས་སྐྱེ་བར་འདོད་པ་ཡང་། ས་
བོན་བཏབ་པ་དང་། མ་བཏབ་པའི་དུས་ཐམས་ཅད་དུ་ལོ་ཏོག་སྐྱེས་པ་
དང་། ཡང་ན་གཏན་ནས་མི་སྐྱེ་བར་འགྱུར་བ་ལ་སོགས་པའི་རྣམ་འགྲེལ་
གྱི་རིགས་པ་དུ་མས་ལོག་རྟོག་དེ་མི་མཐུན་པའི་རྒྱུ་ལས་མི་འབྱུང་བར་་་་་་་
བསྒྲུབས། དགེ་མི་དགེ་སྤྱི་ལས་བདེ་སྡུག་སྤྱི་དང་ལས་གཉིས་ཀྱི་ཁྱད་པར་སྣ་
ཚོགས་པ་ལས་ཅུང་ཟད་ཀྱང་འཆོལ་བ་མེད་པར། སྔོན་དགྲ་བཅོམ་པ་
172



གྲགས་པའི་ཕྱག་ལ་སྐྱོན་ཡོད་ཅིང་། བར་བར་དུ་སྙུང་ཟུག་ཆེན་པོ་ཞིག་ཡོད་
པ་ཡང་། འཁྲུངས་རབས་སྔོན་མ་ཞིག་ཏུ་བུད་མེད་ཅིག་ལ་ཆགས་སེམས་
ཀྱིས་རེག་ཙམ་བྱས་པའི་རྣམ་སྨིན་དུ་གསུངས་པ་དང་། ལོ་རྒྱུས་གཞན་ཡང་
སྔོན་རྐུན་མ་སོ་གཉིས་ཀྱིས་གླང་ཞིག་བརྐུས་ནས་བསད་དེ། བུ་མོ་ཞིག་ལ་
གནས་གཡར་ནས་ཐམས་ཅད་ཀྱིས་དེའི་ཤ་ལ་ལོངས་སྤྱད་པའི་རྣམ་སྨིན་ལ།
རྒྱལ་པོ་གསལ་རྒྱལ་གྱི་བློན་པོ་རི་དྭགས་འཛིན་གྱི་བུ་མོ་ས་ག་མོ་ཟེར་བ་ལ་
སྒོ་ང་སོ་གཉིས་བྱུང་བ་ལས་བུ་སོ་གཉིས་སྐྱེས། ཆུང་དུས་ནས་རྒྱལ་པོའི་བློན་
པོ་བྱེད་ཅིང་རྩེད་མོ་བྱེད་དུ་འགྲོ་བའི་སྐབས། བློན་པོ་གཞན་ཞིག་གི་བུ་ལ་
ཟམ་པའི་འགྲམ་ནས་སྦུད་པ་བརྒྱབ་སྟེ་ཤི དེའི་ཕ་འཚིག་པ་ཟོས་ནས་གཡོ་
ཐབས་ཀྱིས་ཤ་ལན་ལེན་དགོས་སྙམ་དུ་ཕྱི་རྟ་ལྕག་ཡིན་པ། ནང་དུ་གྲི་ཡོད་
པ་སོ་གཉིས་ས་གའི་བུ་རྣམས་རྩེད་སྤྱད་དུ་བྱིན་ཏེ། རྒྱལ་པོ་ལ་བློན་ཆུང་
འདི་རྣམས་ཀྱིས་རྒྱལ་པོ་རང་གི་སྐུ་སྲོག་ལ་བསྡོ་བའི་སླད་དུ་མཚོན་ཆ་འདི་
འདྲ་ཁྱེར་འདུག་ཞུས་པས། རྒྱལ་པོ་ལས་ཀྱིས་བསྒྲིབས་ནས་བརྟག་དཔྱད་མ་
བྱས་པར། བློན་ཆུང་རྣམས་ཀྱི་མགོ་བྲེགས་ཏེ་སྒྲོམ་ནང་དུ་བཅུག དེ་རྣམས་
ཀྱི་མ་རྒྱུན་ཞུགས་ལ་བཀོད་ཚར་བས། བུ་རྣམས་ཀྱི་མགོ་མཐོང་བ་ལ་བརྟེན་
ནས་ཕྱིར་མི་འོང་གི་འབྲས་བུ་ཐོབ་པར་གྱུར་པ་དང་། སྔར་བཀོད་པའི་
དགེ་འདུན་སྲུང་གི་རྟོགས་བརྗོད་ལས་གསུངས་པ་ལྟར་ཇི་ལྟར་གཟིགས་པ་
ཐམས་ཅད་དྲན་པར་བྱས་ཏེ་ལས་འབྲས་ངེས་པ་ཅན་དུ་ངེས་ཤེས་རྙེད་པ་
ནི། ནང་བ་སངས་རྒྱས་པ་ཐམས་ཅད་ཀྱིས་ཡང་དག་པའི་ལྟ་བ་ཞེས་དཀར་
173



ཆོས་ཐམས་ཅད་ཀྱི་རྩ་བའམ་གཞིར་བསྔགས་པར་མ་ཟད། ལས་འབྲས་
བསམ་པ་འདི་ལ་མདོ་དང་། ཡབ་རྗེ་བླ་མས་ཀྱང་། ཆོས་བྱས་ན་རྒྱལ་བ་
རྣམས་དགྱེས། མ་བྱས་ན་རྒྱལ་བ་མི་དགྱེས་པ་ཡིན་ལ། ཆོས་བྱས་མ་བྱས་
ལས་འབྲས་བསམ་མ་བསམ་ལ་རག་ལས་པས་འདི་ལ་རྒྱལ་བ་དགྱེས་པའི་་་་
ལམ་བཟང་ཞེས་བསྔགས་པ་ཡིན་ནོ། །གཉིས་པ་འཕེལ་ཆེ་བ་ནི། དེ་ཡང་
ལས་དགེ་སྡིག་གཉིས་འཕེལ་ཁ་ཆེ་བ་དཔེར་ན། ཆུའི་ཐིགས་པ་ཕྲ་མོ་བབས་
པ་ལས་སྣོད་ཆེན་པོ་རིམ་གྱིས་བཀང་བར་འགྱུར་བ་བཞིན། དགེ་བ་ཆུང་ངུ་
བྱས་པས་ཀྱང་། འཇིག་རྟེན་ཕ་རོལ་ཏུ་བདེ་བ་ཆེན་པོ་འདྲེན་པར་བྱེད་པས་
འདིས་གང་ཡང་མི་ཕན་སྙམ་དུ་བརྙས་བཅོས་མི་བྱ། མེ་ལྕེ་ཆུང་ངུ་ཞིག་གིས་
རི་བོ་ཆེན་པོའི་ནགས་ཚལ་རྩྭ་ཕུང་ཐམས་ཅད་སྲེག་པར་བྱེད་པ་ལྟར། མི་
དགེ་བའི་ལས་སྡིག་པ་ཆུང་ངུས་འབྲས་བུ་ཆེ་བ་བསྐྱེད་པ་ལ་འདིས་མི་་་་་་
གནོད་སྙམ་དུ་བརྙས་བཅོས་མི་བྱ། དཔེར་ན་འཕགས་པ་མོའུ་འགལ་གྱི་
བུས་སྐུ་ཚེ་སྔོན་མ་ཞིག་ཏུ་མ་ལ་ཁྲོ་ཚིག་བརྗོད་པའི་ལས་ཆུང་ངུ་དེ་འཕེལ་་་་་
ནས་དགྲ་བཅོམ་ཐོབ་པའི་སྐབས་ནའང་མུ་སྟེགས་བྱེད་རྣམས་ཀྱིས་དབུ་་་་་
དང་ཕྱག་ཞབས་འདམ་བུ་ལྟར་བཅོམ་པ་དང་། ཁྱིམ་བདག་ཞིག་གིས་
སངས་རྒྱས་ལ་གདུགས་ཚོད་ཕུལ་བས་བང་མཛོད་སྟོང་བ་ཐམས་ཅད་ནོར་
གྱིས་གང་བ་དང་། ཁྱིམ་བདག་གསེར་དབྱིག་གིས་སྔོན་རྒྱུ་ཆུང་ངུ་ཞིག་ཕུལ་
བས། སྐྱེས་མ་ཐག་ནས་ལག་པ་ལས་གསེར་གྱི་དོང་ཙེ་ཟད་མེད་དུ་འབྱུང་བ་
དང་། སངས་རྒྱས་རྣམ་གཟིགས་འཇིག་རྟེན་དུ་བྱོན་དུས་བྱིས་པ་ཞིག་གིས་
174



གླང་ཆེན་གྱི་གཟུགས་ཕུལ་བའི་བསོད་ནམས་ལས། བདག་ཅག་གི་སྟོན་པའི་
དུས་སུ་སྐྱེས་པ་དང་མཉམ་དུ་གསེར་གྱི་གླང་བོ་རང་འཁྲུངས་སུ་བྱུང་བ་དེ་
ལས་མཁོ་རྒུའི་དངོས་པོ་འབད་མེད་དུ་འབྱུང་བ་དང་། ཡང་སངས་རྒྱས་
རྣམ་གཟིགས་ཀྱི་དུས་སུ་དགེ་འདུན་གྱི་ལས་བྱེད་ཅིག་གིས་འབུལ་སྡུད་ལ་་་་
ཕྱིན་ནས། སྦྱིན་བདག་གིས་ཕུལ་བའི་རིན་པོ་ཆེ་ཁྱད་མཚར་ཞིག་ཡོད་པ་
དགེ་འདུན་ལ་མ་ཕུལ། དགེ་འདུན་སྤྱིའི་རྫས་ཡིན་པས་ཕུལ་ཅིག་ཅེས་སྨྲས་
པར། རིན་པོ་ཆེ་ང་རང་ལ་བྱིན་པ་ཡིན། ཁྱེད་རང་རྣམས་ཀྱིས་མི་གཙང་བ་
བཞེས་ཤིག་ཅེས་བརྗོད་པ་ལ་རྗེས་སོར་བཤགས་པ་བྱས་ཀྱང་སྒྲིབ་པ་མ་དག་
པར་དམྱལ་བར་སྡུག་བསྔལ་མྱོང་། བསྐལ་བཟང་སངས་རྒྱས་སྟོང་གི་
མཐའ་མ་མོས་པ་སྣང་མཛད་ཀྱི་བར་སངས་རྒྱས་རེ་རེ་འཇིག་རྟེན་དུ་བྱོན་
ཚེ། དགེ་འདུན་འདུ་བའི་བྱི་ཁུང་དུ་སྐྱེས་ནས་ལས་ཀྱི་རྒྱུ་བ་ལུང་སྟོན་པར་
མཛད་པ་སོགས་ནང་གི་རྒྱུ་འབྲས་ཀྱི་འཕེལ་འདྲ་བ་ཕྱི་རོལ་གྱི་རྒྱུ་འབྲས་ལ་
ཡང་མེད། དེས་ན་དཀར་ནག་གི་ལས་ཕྲ་མོ་བྱ་ནམ་མཁར་འཕུར་བའི་གྲིབ་
མ་བཞིན་སྐབས་དེར་མི་མངོན་ཡང་སར་བབས་པ་ན་རང་ཐོག་ཏུ་སླེབས་་་་་
ཡོང་བ་བཞིན། དགེ་བ་བསགས་པའི་འབྲས་བུ་གཞན་གྱིས་ཁྱེར་ཨེ་འགྲོ་
སྙམ་པའི་དོགས་པ་དང་། སྡིག་པ་བསགས་པའི་འབྲས་བུ་རང་གིས་མི་མྱོང་
སྙམ་པའི་ཐེ་ཚོམ་མི་དགོས་པར། ཕ་དམ་པས། བདེ་བ་ཐམས་ཅད་དགེ་
བའི་ལས་ལས་བྱུང་། །དགེ་བ་ཆུང་ཡང་སྒྲུབས་ཤིག་དིང་རི་པ། །སྡུག་བསྔལ་
ཐམས་ཅད་སྡིག་པའི་ལས་ལས་བྱུང་། །སྡིག་པ་ཆུང་ཡང་སྤོངས་ཤིག་དིང་རི་
175



པ། །གསུངས་པ་ལྟར། རྣམ་ཤེས་ཀྱི་རྗེས་སུ་འབྲངས་ནས་རང་སྟེང་དུ་བདེ་
སྡུག་ཆེན་པོ་བསྐྱེད་པ་ཡང་། སྔོན་ཁྱིམ་བདག་ཅིག་གི་ཆུང་མས་ཟན་རྡོག་
གཅིག་ཕུལ་བ་རང་སངས་རྒྱས་སུ་འགྱུར་བར་ལུང་བསྟན་པ་དེ་ལ། ཁྱིམ་
བདག་ཡིད་མ་ཆེས་པར་སངས་རྒྱས་ལ་ཞུས་པས་འབྲས་བུ་ཤིན་ཏུ་ཆུང་ངུ་་་
ལས་ཤིང་ནྱ་གྲོ་དྷའི་ལྗོན་པ་སྐྱེས་པ་རིག་གམ། དེ་ལས་ནང་གི་འཕེལ་ཁ་ཆེ་
གསུངས་པ་དང་། རྒྱལ་པོ་མྱ་ངན་མེད་ཀྱིས་སངས་རྒྱས་ལ་རྡུལ་སྤར་གང་
ཕུལ་བས་འཛམ་གླིང་དབང་བའི་རྒྱལ་པོ་ཐོབ་པ་དང༌། རྒྱལ་པོ་སྤྱི་བོ་སྐྱེས་
ཀྱིས་སྔོན་སངས་རྒྱས་ལ་སྲན་མ་སྤར་གང་གཏོར་བས་ནང་གི་བཞི་སངས་་་་
རྒྱས་ཀྱི་ལྟུང་བཟེད་ནང་དུ་སོང་། གཉིས་གཙུག་ཏོར་དུ་ཆགས་པའི་འབྲས་
བུར་གླིང་བཞི་ལྷ་གནས་དང་བཅས་པ་ལ་དབང་བསྒྱུར་ཏེ་བརྒྱ་བྱིན་གྱི་སྐུ་
ཚེ་སུམ་ཅུ་རྩ་དྲུག་ལ་བཞུགས། སྲན་མ་གཅིག་སར་ལྷུང་བས་མཐར་སངས་
རྒྱས་འོད་སྲུངས་བརྒྱ་བྱིན་དུ་སྐྱེ་བ་བཞེས་པ་དེ་ལ་ཕྲག་དོག་བྱས་པ་ན་་་་་་་
བསོད་ནམས་ཟད་དེ་ས་སྟེང་དུ་ལྷུང་བ་དང་། གནག་རྫི་དགའ་བོ་ཞེས་པ་
འོད་སྲུངས་ཀྱི་བསྟན་པ་ལ་སྡེ་སྣོད་གསུམ་ཤེས་ཀྱི་དགེ་སློང་དུ་གྱུར། དགེ་
སློང་གཞན་དག་ལ་ཁྱེད་རྣམས་གནག་རྫི་དང་འདྲའོ་ཞེས་སྨྲས་པས། སྐྱེ་བ་
ལྔ་བརྒྱར་གནག་རྫིར་སྐྱེས་པ་དང་། ཡང་འོད་སྲུངས་ཀྱི་དུས་ཀྱི་དགེ་སློང་
བསམ་གཏན་པ་ཞིག་གིས་དགེ་སློང་མདོ་སྡེ་ཀློག་པ་རྣམས་ལ་སྦལ་བ་བཞིན་
དུ་ཀུ་ཅོ་འདོན་ནོ་ཞེས་ཁྲོ་ཚིག་བརྗོད་པའི་རྣམ་སྨིན་གྱིས་སྐྱེ་བ་ལྔ་བརྒྱར་་་་་
སྦལ་བར་སྐྱེས་པའི་ཐ་མ་གནག་རྫི་དགའ་བོས་དེ་བཞིན་གཤེགས་པས་ཆོས་
176



སྟོན་པ་མཐོང་ནས། འཁར་བ་སྦལ་བའི་སྟེང་དུ་བཙུགས་པ་ན། ཆོས་ཉན་
པ་ལ་བར་ཆད་བྱེད་དོགས་ནས་སྲོག་བཏང་བ་དེ་ཡིན་པར་གསུངས། ཡང་
དགེ་སློང་གཅིག་ཡུར་བར་མཆོངས་པ་ན། སྦྲང་རྩི་མཆོག་གིས་ཁྱོད་ནི་སྤྲེའུ་
ལྟར་རྩལ་ཆེའོ་སྨྲས་པས་སྐྱེ་བ་ལྔ་བརྒྱར་སྤྲེའུར་སྐྱེས་པ་དང་། ཡང་ཤིད་བི་
སེར་སྐྱ་ཞེས་པས་སློབ་པ་དང་། མི་སློབ་པའི་དགེ་སློང་མང་པོ་ལ་ངན་སྨྲས་
རིགས་བཅོ་བརྒྱད་བརྗོད་པས། རྒྱལ་བ་འོད་སྲུངས་ནས་རྣམ་འདྲེན་དོན་
ཀུན་གྲུབ་པའི་བར་དུ་མགོ་བརྙན་མི་འདྲ་བ་བཅོ་བརྒྱད་དང་། མིག་སོ་དྲུག་
ཡོད་པའི་ཆུ་སྲིན་ཉའི་རིགས་ཅན་དུ་སྐྱེས་ནས་སྡུག་བསྔལ་དཔག་མེད་མྱོང་
བ་དང་། འོད་སྲུངས་དུས་ཀྱི་དགེ་སློང་ཞིག་གིས་ཁྲོ་སེམས་ཀྱིས་ཤིང་ཨེ་ལའི་
ཡལ་འདབ་བཅད་པའི་རྣམ་སྨིན་གྱིས་མགོར་ཨེ་ལའི་སྡོང་བོ་ཡོད་ཅིང་། རྩ་
བ་ལས་རྣག་ཁྲག་འཛག་བཞིན་པའི་ཀླུར་སྐྱེས་ནས་སྡུག་བསྔལ་ཚད་ལས་་་་་
འདས་པ་ད་དུང་མྱོང་བཞིན་ཡོད་པ་སོགས་གསུང་རབ་རྣམས་ལས་དཔག་
མེད་གསུངས་པ་རྣམས་དྲན་པར་བྱས་ཏེ་སྤོང་ལེན་བྱེད་པ་གལ་ཆེའོ། །
གསུམ་པ་ལས་མ་བྱས་པ་དང་མི་འཕྲད་པར་བསམ་པ་ནི། ད་ལྟ་རང་ལ་
བདེ་སྡུག་འབྱུང་བ་སྔོན་དེའི་རྒྱུ་དགེ་མི་དགེ་བསགས་མ་བསགས་ཀྱི་ཁྱད་་་་་
པར་གྱིས་འབྲས་བུ་བདེ་སྡུག་འབྱུང་བ་ལས། མ་བསགས་ན་བདེ་སྡུག་
གཏན་ནས་མྱོང་མི་དགོས་པ་བཅོམ་ལྡན་འདས་ཀྱིས་གསུངས་པ་ལ་ཡིད་་་་་
ཆེས་དགོས་ཏེ། ལམ་རིམ་ཆེན་མོར། སྟོན་པས་ཚོགས་གྲངས་མེད་
པ་བསགས་པའི་འབྲས་བུ་ལ་སྤྱོད་པ་རྣམས་ཀྱིས་ཀྱང་དེའི་རྒྱུ་བསགས་མི་་་་
177



དགོས་ཀྱང་ཆ་གཅིག་བསགས་དགོས་པ་ཡིན་ནོ། །ཞེས་གསུངས་པ་ལྟར་
མི་དགེ་བ་བསགས་པའི་སྡིག་པའི་ལས་ལ་སྟོབས་བཞི་ཚང་བའི་བཤགས་་་་་
སྡོམ་ལ་འབད་པར་བྱའོ། །བཞི་བ་ལས་བྱས་པ་ཆུད་མི་ཟ་བར་བསམ་པ་ལ།
གང་བསགས་ཀྱི་སྡིག་པའི་ལས་སྟོབས་བཞིས་དག་ན་མ་གཏོགས། ལས་
བསགས་ནས་བསྐལ་པ་བརྒྱ་སྟོང་སོང་ཡང་འབྲས་བུ་ཆུད་མི་ཟ་བར་རང་ཁོ་
ནས་མྱོང་བ་ལས་གཞན་ལ་བགོ་བཤའ་མེད། དགེ་ལས་བསགས་པ་ཁོང་
ཁྲོ་སོགས་ཀྱིས་མ་བཅོམ་ན་དགེ་འབྲས་བཟང་པོ་སྨིན་པར་འགྱུར་བ་ཡང་། །
མདོ་ལས། ལས་ཀྱི་རྣམ་པར་སྨིན་པ་ནི། ས་ལ་མི་སྨིན་རྡོ་ལ་མི་སྨིན། ཟིན་
པའི་ཕུང་བོ་འབའ་ཞིག་ལ་སྨིན་པར་འགྱུར་རོ། །ཞེས་དང་། ལུས་ཅན་
རྣམས་ཀྱི་ལས་དག་ནི། །བསྐལ་པ་བརྒྱར་ཡང་ཆུད་མི་ཟ། །ཞེས་གསུངས་
སོ། །དེ་ཡང་ལས་འབྲས་ཤིན་ཏུ་ཟབ་པས་ཡང་དང་ཡང་དུ་བསམས་ནས་
འདོར་ལེན་ཚུལ་བཞིན་དུ་མ་བྱས། གཉེན་པོའི་གེགས་བྱེད་དང་མ་འཕྲད་
ན་རྒྱུ་རྐྱེན་རྟེན་འབྲེལ་གྱི་ནུས་པ་ཐམས་ཅད་འཚོགས་པ་དང་། དུས་ལ་
བབས་པ་ཞིག་བྱུང་ན། མཁས་པ་པཎྜི་ཏ་དང་བསྐྱེད་རྫོགས་ཀྱི་རྣལ་འབྱོར་
པ་ཇི་འདྲ་ཞིག་ཡིན་ནའང་ངན་འགྲོར་འགྲོ་བ་ལ་ཚེགས་མེད་པ་ཡང་།
དཔལ་ལྡན་ཨ་ཏི་ཤ་ལོ་བརྒྱད་དང་ཕྱེད་དུ་བླ་མ་ཨ་ཝ་དྷུ་ཏི་པའི་ཕྱག་ཕྱིར་་་
འབྲངས་ཚེ་གསེར་གྱི་མཎྜལ་ཕུལ་ཀྱང་དོན་དུ་མི་འགྱུར་ན་ཆོས་མི་གསུང་།
འགྱུར་ཚེ་ཁོང་རྣམ་གཉིས་འཕྲང་ཟམ་བགྲོད་དཀའ་བར་ཕེབས་པ་ན་རྣལ་
འབྱོར་པ་ཞལ་ཕྱིར་བསྒྱུར་ནས། ཧིཾ་ཛོཀི་གསུངས་ནས། ཇི་སྲིད་བདག་ཏུ་
178



འཛིན་པ་ཡོད་པ་དེ་སྲིད་དུ། རང་གི་ལས་ཕྲ་མོ་ཡང་ཆུད་མི་ཟ་བར་འདུག་
གོ །པཎྜི་ཏ་འདི་སྐད་བྱ་བ་དང་། རྣལ་འབྱོར་པ་འདི་སྐད་བྱ་བ་ཡང་ལས་
ངན་འདི་ཙམ་གྱིས་ངན་སོང་དུ་ལྷུང་འདུག་བྱ་བ་སོགས་གསུངས་པ་ལྟ་བུ་་་
ཡིན་པས་ལས་ཤིན་ཏུ་ཕྲ་ཞིང་རྒྱ་ཆེ་ལ། དེས་ན་སྔར་བསགས་འདག་ངེས་སུ་
སྦྱངས་ཤིང་གསར་དུ་མི་འཇུག་པ་གལ་ཆེ་བས། དེའི་ཕྱིར་ལས་འབྲས་
བསྒོམས་ན་ཕན་ཡོན་དྲུག་འབྱུང་སྟེ། ལས་རྒྱུ་འབྲས་ཚུལ་བཞིན་རྒྱུན་མ་
ཆད་པར་བསམས་ཤིང་བསྒོམས་ན། ནག་ཆོས་ཐམས་ཅད་ཀྱི་རྩ་བ་ལོག་
རྟོག་ངན་པ་སྤངས་ནས། དཀར་ཆོས་ཐམས་ཅད་ཀྱི་རྩ་བ་ཡང་དག་པའི་ལྟ་
བ་མདོ་རྒྱུད་ཐམས་ཅད་ལས་བསྔགས་པ་དེ་རྙེད་པར་འགྱུར། ལས་འབྲས་
མི་བསླུ་ཞིང་ཡིད་ཆེས་པའི་ལྟ་བ་འདི་མ་ཉམས་ན། ཚུལ་ཁྲིམས་ཉམས་ཀྱང་
དམྱལ་བའི་སྡུག་བསྔལ་མྱོང་མི་དགོས་པར་ཀླུར་སྐྱེས་ནས་མཐར་སངས་་་་་
རྒྱས་སྟོང་ཕྲག་གི་བསྟན་པར་ཞུགས་ཏེ་དགྲ་བཅོམ་ཐོབ་པར་འགྱུར་བ་ཡང་།
ཚོམས་ལས། འཇིག་རྟེན་པ་ཡི་ཡང་དག་ལྟ། །ཆེན་པོ་སུ་ལ་ཡོད་གྱུར་པ། །དེ་
ནི་ཚེ་རབས་སྟོང་ཕྲག་ཏུ། །ངན་འགྲོར་འགྲོ་བར་མི་འགྱུར་རོ། །ཞེས་སོགས་
མདོ་སྡེ་དུ་མ་ནས་ཀྱང་གསུངས་སོ། །ཕན་ཡོན་གཉིས་པ་ལས་འབྲས་
བསྒོམས་ན། ཆོས་ཀྱི་རྩ་བ་ཚུགས། ས་ལམ་གྱི་གཞི་ཟིན། ཡོན་ཏན་ཀུན་སྐྱེ་
བའི་སྣོད་དུ་འགྱུར་བ་ནི། སློབ་དཔོན་ཞི་བ་ལྷས། དགེ་བའི་ཕྱོགས་ནི་
ཐམས་ཅད་ཀྱིས། །རྩ་བ་མོས་པར་ཐུབ་པས་གསུངས། དེ་ཡི་རྩ་བ་རྟག་ཏུ་
ནི། །རྣམ་སྨིན་འབྲས་བུ་བསྒོམས་པས་སོ། །ཞེས་ལས་འབྲས་ཀྱི་ཆོས་ལ་གོ་བ་
179



དང་ངེས་པ་རྙེད་པ་ཙམ་གྱིས་ཆོག་པར་བྱས་ན། པོ་ཏོ་བས་མར་སྐོགས་ཀྱི་
དཔེར་བཀོད་པ་ལྟར་ཆོས་བྱེད་མཁན་དུ་འགྱུར་ལ། དེ་འདྲར་མ་སོང་བར་
བཟུང་ན་ཚིག་མི་ཟིན། བསམས་ན་དོན་མི་གོ བསྒོམས་ན་ཉམས་མྱོང་མི་
སྐྱེ་བ་འདི་སྡིག་ལྟུང་གིས་གོས་པ་དང་། བཤགས་སྡོམ་མ་བྱས་པས་ལན་པ་
ཡིན། དེ་ལ་ཡང་དང་པོ་ནས་སྡིག་ལྟུང་ལ་འཛེམ་པ་གལ་ཆེ། ཁྱད་པར་མི་
དགེ་བཅུ་སྤོང་གི་སེམས་མ་རྙེད་ན། ། གསང་སྔགས་ཀྱི་སྡོམ་པ་ཕར་ཞོག
བྱང་སེམས་ཀྱི་སྡོམ་པ་ཡང་སྐྱེ་བའི་གནས་མེད། ལས་རྒྱུ་འབྲས་བསམས་ན་
སྡིག་ལྟུང་ཐམས་ཅད་ལ་སྙིང་ནས་སྤོང་འདོད་སྐྱེ། དེ་བྱུང་ན་སྡོམ་པ་གང་
བླངས་ཀྱང་མི་སྐྱེ་བའི་དབང་མེད་པ་ལྟ་བུ་ཡིན། ཆོས་དང་སློབ་གཉེར་
གཤའ་མ་ཞིག་བྱེད་ན་ཚེ་ཐུང་འདིར་ལས་འབྲས་བསམས་ཏེ་བསྒོམས་པས་
ངེས་ཤེས་འདྲོངས་པ་ཞིག་བྱེད་དགོས་པ་ཡང་། ཤ་ར་བའི་ཞལ་ནས། ལས་
འབྲས་ལ་ངེས་པ་སྐྱེས་ནས་བར་འདིར་རྐང་བ་ཙབ་ལིང་བ་བྱུང་ན་ཐམས་་་་
ཅད་ཀྱི་གཞི་བཏིང་བ་ཡིན། བསོད་ནམས་བསགས་པ་བྱ་བ་དེ་ཡིན། དེ་ཁོ་
ན་མཐའ་ཡང་རིང་། ཉམས་སུ་བླངས་དཀའ། ཟབ་ཅིང་ཕྲ་བ་ཡང་དེ་ཡིན།
དགེ་བཤེས་སྟོན་པ་བཀའ་དྲིན་ཆེ་བར་ཤེས་པའང་དེ་ལ་འོང་གསུངས།
དེར་མ་ཟད་ཇོ་བོ་བཀའ་གདམས་པ་རྣམས་ཀྱིས་རང་རྒྱུད་ལ་ཕན་པའི་མདོ་
བསྟན་བཅོས་ཉན་ཅིང་བལྟ་བ། ལྷ་དང་བླ་མ་ལ་རང་རྒྱུད་ལ་སྐྱེ་བའི་གསོལ་
བ་འདེབས་པ། སྡིག་པ་སྔར་བྱས་སྟོབས་བཞིས་བཤགས་པ། ཕྱིན་ཆད་མི་
བྱེད་པ་ཞིག་བྱུང་ན་ཡང་དག་སྤོང་བཞིའི་དང་པོ་གཉིས་ལ་བློ་སྣ་ཟིན། ལས་
_180



དཀར་པོའི་རྒྱུ་འབྲས་ལ་ཞིང་བས་སོ་ནམ་བྱེད་པ་ལྟ་བུའི་བློ་མ་སྐྱེས་ཀྱི་བར་
དུ་སྦྱངས་ནས་དགེ་བའི་ཆོས་མ་སྐྱེ་བ་སྐྱེས། སྐྱེས་པ་མི་ཉམས་ཤིང་འཕེལ་
བར་བྱེད་པ་ཡང་དག་སྤོང་བ་ཕྱི་མ་གཉིས་ལ་བློ་སྣ་ཟིན་པའི་ཆོས་གཤའ་མ་
ཞིག་ཡོང་བ་ཡིན་གསུངས་སོ། །ཕན་ཡོན་གསུམ་པ་ནི། ལས་འབྲས་འདི་ལ་
བཅོས་མིན་གྱི་རྒྱལ་བ་རྣམས་དགྱེས་པའི་ངེས་པ་རྙེད་ན། ཆོས་ཟབ་མོ་
རྟོགས་པའི་ཡོན་ཏན་འབྱུང་སྟེ། ཟབ་མོ་ནི་རྟོགས་དཀའ་བ་དང་། ཕན་
བདེ་འགྲུབ་པའི་གནད་ཁྱད་པར་ཅན་ཡོད་པ་ལ་ཟེར། དེས་ན་ལས་
འབྲས་ལ་དེ་གཉིས་ཀ་ཚང་བར་ཡབ་རྗེ་བླ་མས་བྱང་ཆུབ་ལམ་རིམ་ལས་་་་་
གསུངས་ལ། དཀར་པོའི་ལས་འབྲས་ཕར་ཞོག ནག་པོའི་ལས་འབྲས་
ལ་ཉིན་མཚན་ཀུན་ཏུ་ལེ་ལོ་མ་ཤོར་བར་སྒོ་གསུམ་ལ་རྟོག་པ་ཞིག་ཡིན་ན་་་་་
ངན་འགྲོ་གཅོད་ལ། དེ་འདྲའི་རྣམ་དབྱེ་ལ་མི་མཁས་པར་སྒོ་གསུམ་བག་
ཡངས་སུ་འཇུག་པ་ཞིག་ཡིན་ཚེ། ངན་འགྲོའི་སྒོ་འབྱེད་པ་ཡིན་ཏེ། ཀླུའི་
རྒྱལ་པོ་རྒྱ་མཚོས་ཞུས་པའི་མདོ་ལས། ཀླུའི་བདག་པོ་བྱང་ཆུབ་སེམས་
དཔའ་རྣམས་ཀྱིས་ཆོས་གཅིག་གིས་ངན་སོང་ངན་འགྲོ་ལོག་པར་ལྟུང་བར་
སྐྱེ་བ་ཡང་དག་པར་གཅོད་དོ། །ཆོས་གཅིག་པོ་གང་ཞེ་ན། འདི་ལྟ་སྟེ།
བདག་ཇི་ལྟར་གྱུར་ཅིང་ཉིན་མཚན་རྣམས་འདའ་ཞིང་འདུག་སྙམ་དུ་དགེ་
བའི་ཆོས་རྣམས་ལ་སོ་སོར་རྟོག་པ་སྟེ། ཞེས་དང་། པོ་ཏོ་བས་ཀྱང་། སྟོང་
ཉིད་རིགས་པས་བསྒྲུབས་ན་གོ་ནུས་མོད། གསུང་རབ་ལས་བསམ་གྱིས་མི་
ཁྱབ་པའི་གནས་མང་དུ་གསུངས་ནའང་ལས་དང་རྣམ་སྨིན་རིགས་པས་གོ་
181



མི་ཐུབ་པ་མདོ་ལས་གསུངས་པས། བསམ་གྱིས་མི་ཁྱབ་པའི་ལས་གཅིག་པོ་
རྒྱུ་འབྲས་འདི་ཡིན་ལ། དེའི་ཕྱིར་སངས་རྒྱས་བྱང་སེམས་ཐམས་ཅད་ཀྱིས་
གཞན་གང་ཡང་མི་གསུང་བར། ཁས་བླངས་པའི་ཚུལ་ཁྲིམས་སྲོག་དང་
བསྡོས་ཏེ་སྲུངས་ཤིག་གསུངས་པ་སྔོན་འཕགས་པ་ཀ་ཏྱཱ་ན་ལྟ་བུ་དགྲ་བཅོམ་
པ་དེས་ཀྱང་སྐུ་མདུན་དུ་གླུ་གར་བརྒྱ་སྟོང་མང་པོ་བྱེད་པ་ཡང་ཚུལ་ཁྲིམས་
ལ་ཉེས་སྐྱོན་བྱུང་གིས་དོགས་ནས་དེའི་ཟོན་གྱིས་ཅི་ཡང་མ་གཟིགས་པའི་ལོ་
རྒྱུས་ལྟར་རང་རེ་བག་མེད་དུ་གནས་པའི་སེམས་ཅན་ཚོས། བདག་བསྟོད་
གཞན་སྨོད་ཀྱིས་ཉོན་མོངས་པའི་ཉེས་པ་རྒྱུན་དུ་འབྱུང་བ་ལ་ཅི་ཡང་མི་་་་་
བསམ་པ་ནི་སྙིང་རུལ་བའི་རྟགས་ཏེ། རྗེ་མི་ལས། ད་གཏད་མེད་སྟོང་སྐད་
བྱེད་བྱེད་ནས། །འཁོར་བའི་ཉེས་དམིགས་ངས་མ་བསྒོམས། །ལས་རྒྱུ་
འབྲས་ཁྱད་དུ་བསད་བསད་ནས། །སྡིག་ལྟུང་གིས་གོས་པ་ངས་མ་ཚོར། །
ཞེས་དང་། གཞན་ཡང་དེང་ནས་བྱང་ཆུབ་སྙིང་བོ་ཐོབ་ཀྱི་བར་དུ་ཟབ་ཅིང་
གྲངས་མེད་པའི་ལས་འབྲས་ཕྲ་རགས་མཐའ་དག་ལ་རྨོངས་པ་མེད་པའི་བློ་
གྲོས་ཀྱི་སྣང་བ་རབ་ཏུ་གསལ་བར་གྱུར་ཏེ། དེ་དོན་ཡིད་ལ་སེམས་པའི་སྒོ་
ནས་ཉེས་སྤྱོད་ཕྲ་ཞིང་ཕྲ་བ་ལ་ནམ་དུ་ཡང་སྤྱོད་པར་མ་གྱུར་ཅིག །ཅེས་
སྨོན་ལམ་འདེབས་པ་དང་། ཕུལ་བྱུང་དཔལ་གྱིས། སྡིག་པའི་རྣམ་སྨིན་
ཆོམ་རྐུན་འཇིགས་པ་མཐོང་བ་ཡིས། །ཀྭ་ཡེ་ཚུལ་ཁྲིམས་ནོར་ཆེན་བསྲུང་
ཕྱིར་མེལ་ཚེ་བྱོས། །སྲིད་པའི་མཚན་རིང་དག་ལ་གཏི་མུག་གཉིད་ལོག་
གིས། །ཀྭ་ཡེ་སེམས་ནི་བག་མེད་མ་བྱེད་མེལ་ཚེ་བྱོས། །ཉི་མ་མེད་ན་ཉིན་མོ་
182



ཡོད་པ་མ་ཡིན་ལྟར། །ཚུལ་ཁྲིམས་ནོར་དང་བྲལ་ལ་བསམ་གཏན་ག་ལ་
ཡོད། །གཉིད་ལོག་པ་ཡིས་ཁང་བར་ཆོམ་རྐུན་ཞུགས་པ་ཡིས། །ཁྱོད་ཀྱི་ཚུལ་
ཁྲིམས་ནོར་ཆེན་འཕྲོག་པར་གྱུར་ཏ་རེ། །སྐད་ཅིག་ཙམ་ཡང་བྱ་བ་ངན་ལ་
མ་ཆགས་པར། །དེ་ཉིད་ཉི་མ་མ་ཤར་བར་དུ་མེལ་ཚེ་བྱོས། །ཇི་སྲིད་དེ་ཉིད་
ཉི་མ་དག་ནི་ཤར་བ་ན། །དེ་སྲིད་སྲིད་པར་ནོར་བུ་བཞིན་དུ་ཅི་དགར་
སྤྱོད། །ཅེས་གསུངས་པ་ལྟར་འཕགས་པའི་ཡེ་ཤེས་ཀྱི་ཉི་མའི་དཀྱིལ་འཁོར་
མ་ཤར་བ་དེ་སྲིད་དུ། ལས་ངན་སྡིག་པའི་ཆོམ་རྐུན་ལ་མལ་ཚེ་བྱེད་པ་པོ་
ལས་འབྲས་ཀྱི་ཆོས་ལ་ནན་ཏན་བྱེད་དགོས་ཏེ། རྗེ་བཙུན་གྱི་ཞལ་ནས། ང་
མི་ཁོམ་བརྒྱད་ལ་འཇིགས་འཇིགས་ནས། །མི་རྟག་འཁོར་བའི་ཉེས་དམིགས་
བསྒོམས། །སྐྱབས་དཀོན་མཆོག་གསུམ་ལ་བློ་ཕུགས་གཏད། །ལས་རྒྱུ་འབྲས་
ཆོས་ལ་ནན་ཏན་བསྐྱེད། །ཞེས་དང་། སྤྱན་སྔ་བ་ལ། གླང་ཐང་པས་
གདམས་ངག་ཞུས་པར། སློབ་སྤྲིངས་ནས་འབྱུང་བའི་ལས་འབྲས་ཀྱི་ཚིག་
གཅིག་གསུངས་ནས། ཇོ་བོ་ལས་འབྲས་སེམས་པ་འདི་རང་མན་ངག་ཡིན་
སྙམ་པ་ཡིན་གསུངས་སོ། །ཕན་ཡོན་བཞི་བ་ནི། ལས་འབྲས་འདི་བསྒོམས་
པས་ཆོས་ཀྱི་རོ་ཕུན་སུམ་ཚོགས་པ་མྱོང་མ་མྱོང་བ་ཞིག་མྱོང་ལ། དེ་ལས་
འདའ་བ་དང་བཟློག་པར་མི་འགྱུར་བ་ནི། དཔེར་ན་གཟར་བུ་ཚོད་མ་དང་
རྒྱུན་དུ་འགྲོགས་ཀྱང་ཚོད་མའི་རོ་མི་མྱོང་བ་བཞིན། ལས་དགེ་སྡིག་གི་
འབྲས་བུ་བཟང་ངན་མངོན་སུམ་དུ་མཐོང་ཡང་རྟོག་དཔྱོད་མི་བྱེད་པའི་མི་
བླུན་པོ་རྣམས་ཀྱིས་ལས་འབྲས་ཆོས་ཀྱི་རོ་མི་མྱོང་། ལྕེས་སྐད་ཅིག་གིས་ཚོད་
183



མའི་རོ་མྱོང་བ་ལྟར། ཐོས་བསམ་བྱེད་པའི་ཤེས་རབ་ཅན་གྱིས། སྡིག་པའི་
ལས་ཀྱིས་འཕྲལ་དུ་སྡུག་བསྔལ་དང་། དགེ་བའི་ལས་ཀྱིས་འཕྲལ་དུ་བདེ་བ་
སྟེར་བར་མཐོང་ནས་ཆོས་ཀྱི་རོ་མྱོང་བ་ཡང་ཚོམས་ལས། བྱིས་པ་ཇི་སྲིད་
གསོན་བར་དུ། །གལ་ཏེ་མཁས་པ་བསྟེན་བྱས་ཀྱང་། །དེ་ཡིས་ཆོས་རྣམས་
ཤེས་མི་འགྱུར། །གཟར་བུས་ཚོད་མའི་རོ་བཞིན་ནོ། །ཤེས་རབ་ལྡན་པ་ཡུད་
ཙམ་ཞིག །མཁས་པ་ཉེ་བར་བསྟེན་བྱས་པས། །དེ་ཡིས་ཆོས་རྣམས་ཤེས་
པར་འགྱུར། །ལྕེ་ཡིས་ཚོད་མའི་རོ་བཞིན་ནོ། །ཞེས་གསུངས་ལ། དེར་མ་
ཟད་ནམ་མཁའ་ལ་ལྕེས་བལྡགས་པས་རོ་མི་མྱོང་བ་ལྟར། ལས་འབྲས་མ་
བསམས་པས་ཆོས་ཀྱི་རོ་མི་མྱོང་། བྱིས་པ་བརྡ་མ་འཕྲད་པ་ཁྱིམ་མེ་འབར་
བའི་ནང་དུ་ལུས་པའང་དེ་དང་འདྲ་བས། ཤ་ར་བས་ལས་འབྲས་ལ་མ་བྱང་
བར་ཆོས་མཐོ་མཐོ་ལ་དགའ་བ་ནི་འཁྱག་སྟེང་དུ་མཁར་བརྩིགས་པ་དང་་་་
འདྲ་གསུངས། དེ་ལྟར་ན་ཇོ་བོ་ཆེན་པོས་ཕྱག་སེར་ག་ཤིག་ཤིག་པར་མཎྜལ་
དང་མཆོད་པ་ཕུལ་བ་དང་། ཕུ་ཆུང་བས། དང་པོ་ཡོ་བྱད་མི་འཛོམས་པའི་
དུས་སུ་སྤང་སྤོས་ཅུང་ཟད་རེ་ཕུལ། དེའི་བྱིན་རླབས་ཀྱིས་སྤོས་རིང་སྣ་བཞི་
འབུལ་རྒྱུ་བྱུང་། དེའི་རྗེས་ཉིན་གཅིག་ལ་གསེར་སྲང་བཅོ་ལྔས་དྲི་སྤོས་ཉོས་
ནས་ཕུལ་བ་སོགས་ལས་འབྲས་ལ་སེམས་པའི་རྣམ་ཐར་གྱི་རྗེས་སུ་བསླབ་
པར་བྱའོ། །ཕན་ཡོན་ལྔ་བ་ནི་སོ་ཐར་གྱི་མདོ་ལས། སེམས་རྟ་ཁ་བསླན་
དཀའ་བ་ལ། །མཐུན་པའི་གཟེར་རྣོན་བཏབ་པ་ཡིས། །སྲབ་ནི་སོ་སོར་ཐར་
འདི་ཡིན། །ཞེས་གསུངས་པ་ལྟར། ལས་འབྲས་ལེགས་པར་བསྒོམས་ན།
184



རྒྱགས་པ་ལ་སོགས་པའི་ཉོན་མོངས་པའི་ཉེས་སྐྱོན་ཐམས་ཅད་འཇོམས་་་་་
ཤིང་། ཡོན་ཏན་གྱི་ཚོགས་ལ་གནས་པ་ཕུ་ཆུང་བ་ལྟ་བུ་ཞིག་དགོས། ཕུ་ཆུང་
བས་ད་ལྟ་རྭ་སྒྲེང་འདི་ལ། ལ་ལ་འོངས་མ་ཐག་ནས་སྟོན་པ་ཆེན་པོར་འགྲོ།
ལ་ལ་སྒོམ་པ་ཆེན་པོར་འགྲོ་བ་ལ་ང་ནི་རྒས་ཁར་ཚེ་ཕྱི་མ་འདི་ཡོད་དམ་་་་་
མེད། ལས་འབྲས་འདི་བདེན་ནམ་མི་བདེན་སྙམ་དུ་མདོ་སྡེ་མཛངས་བླུན་
ལ་ཁ་ལྷན་གྱིས་སོང་གསུངས། ཕན་ཡོན་དྲུག་པ་ནི། ཇོ་བོ་ཆེན་པོ་བོད་དུ་
བྱོན་ནས་ལས་འབྲས་ཁོ་ན་གསུངས་པས། བོད་མི་རྣམས་ཀྱིས་པཎྜི་ཏ་ལས་
འབྲས་པར་བཏགས་པས། ངེད་ཀྱི་མིང་གིས་སེམས་ཅན་ལ་ཕན་པར་འདུག་
གསུངས་པ་ལྟར། ལས་འབྲས་བསྒོམས་པས་ཉེས་སྐྱོན་ཐམས་ཅད་བཅོམ་
ནས་ཡོན་ཏན་ལ་གནས་ཏེ་ཕན་བདེ་ཐམས་ཅད་འགྲུབ་པར་འགྱུར་བ་ཡང་།
ཡེ་ཤེས་གྲུབ་པར། ཕན་དོན་འགྱུར་བའི་ལས་རྣམས་ནི། །ཐམས་ཅད་
ལེགས་པར་སྤྱད་པར་འགྱུར། །བཟློག་པས་བསོད་ནམས་མ་ཡིན་ཞེས། །རྒྱལ་
བའི་མཆོག་ནི་རབ་ཏུ་གསུངས། །ཞེས་སོ། །དེ་ཡང་མདོ་སྡེ་དྲན་པ་ཉེར་
བཞག་ལས། མེ་ནི་གྲང་མོར་འགྱུར་ཡང་སྲིད། །རླུང་ནི་ཞགས་པས་ཟིན་
ཡང་སྲིད། །ཉི་ཟླ་ས་ལ་ལྷུང་སྲིད་ཀྱང་། །ལས་དང་འབྲས་བུ་བསླུ་མི་སྲིད། །
ཅེས་གསུངས་པ་ལྟར་ལས་དང་འབྲས་བུ་བསླུ་བ་མི་སྲིད་པས། དགེ་མི་
དགེའི་ལས་ཆུང་ངུ་དག་ལ་ཁྱད་གསོད་མི་བྱེད་པར་ལས་ཆུང་ཆུང་གང་ཡིན་
ཡང་ཉེས་པར་སྤྱད་པ་སྤོང་སླ་བ། ལེགས་སྤྱད་ཀྱི་ངོ་བོ་གོང་འཕེལ་དུ་གཏོང་
སླ་བས་འདི་བདག་གི་བསོད་ནམས་ཀྱི་རྒྱན་ཡིན་ནོ་སྙམ་དུ་སྔོན་ཁྱིམ་བདག་
-
185



ཞིབ་མ་དང་། ཞིབ་མ་མོ་གཉིས་སྒོམ་བྱེད་པ་ལ་ཞིབ་མ་མོ་གྲོང་དུ་བབས།
ཞིབ་མས་དགྲ་བཅོམ་ཐོབ་པས་ཞིབ་མ་མོས་དེ་ལ་བསོད་སྙོམས་དང་ན་་་་་་
བཟའ། གྲི་ཁབ་སྐུད་ལ་སོགས་ཕུལ་ཏེ་གྲིས་གསུང་རབ་ཀྱི་ཚིག་དོན་འབྱེད་
པ་དང་། ཁབ་ཀྱིས་གཏིང་དཔོག་ནུས་པར་སྨོན་ལམ་བཏབ་པས་ཤཱ་རིའི་
བུར་གྱུར་པ་དྲན་པར་བྱས་ནས་ལས་འབྲས་ལ་རྨོངས་པའི་མ་རིག་པ་སེལ་་་
ནས། དགེ་སྡིག་གི་བླང་དོར་བྱེད་ཚུལ་བྲམ་ཟེའི་བུ་སྒྲ་མཁན་གྱིས་དགེ་
བའི་རྟོགས་པ་རེ་སྐྱེས་ན་རྡེའུ་དཀར་པོ་རེ་གཏོང་། མི་དགེ་བའི་རྟོགས་པ་
རེ་སྐྱེས་ན་རྡེའུ་ནག་པོ་རེ་བཏང་ནས་གྲངས་བརྩི་བ་དང་། དེ་བཞིན་དགེ་
བཤེས་སྤྱན་སྔ་བས་ཀྱང་ཐུགས་ལ་དགེ་མི་དགེའི་རྟོགས་པ་རེ་འཁྲུངས་དུས་
ས་དཀར་དང་སོལ་བའི་རི་མོ་རེ་བྲིས་པ་པོ་ཏོ་བས་གཟིགས་པ་ན། ལི་མོའི་
བུ་འདི་མཚམས་བཅད་ནས་སྒོམ་པ་ཡིན་སྙམ་ཙ་ན། གྱང་ལོགས་ཐམས་
ཅད་རི་མོས་བཀང་ནས་འདུག་ཨང་གསུངས་པ་ལ། ཁོ་བོས་དགེ་མི་དགེའི་
རྩིས་གཅིག་བཏང་བ་ལགས་ཞུས་པས། པོ་ཏོ་བས་དགེ་བའི་བཤེས་གཉེན་
གྱི་མཛད་པ་དེས་ཐུགས་ཟིན་པར་གྱུར་པ་ལྟར་ལུང་ཚད་མ་ལ་ཐོས་བསམ་
བྱ་དགོས། དེ་ཡང་སངས་རྒྱས་ཀྱི་བཀའ་ནི་ལུང་དང་། བཀའ་མིན་པ་ལུང་
མིན། དེ་ལ་རྫུན་གྱི་ཚིག་མི་སྲིད་པ་ཡང་། རྣམ་འགྲེལ་ལས། ལུང་ནི་ཡིད་
ཆེས་ཚིག་ཡིན་ཏེ། །ཉེས་པ་ཟད་པ་རྫུན་གྱི་ཚིག །སྨྲ་བར་མི་འགྱུར་རྒྱུ་མེད་
ཕྱིར། །ནུས་ཟད་ལུང་དུ་ཤེས་པར་བྱ། །ཞེས་གསུངས། འོ་ན་གཉིས་པ་སོ་
སོར་ཕྱེས་ཏེ་བསམ་པ་ལ། ནག་པོའི་ལས་འབྲས་བསམ་པ། དཀར་པོའི་ལས་
186



འབྲས་བསམ་པ། ཞར་ལ་སྟོབས་ལྡན་གྱི་ལུས་ཀྱི་སྒོ་བསྡུས་ཏེ་བསྟན་པ་
གསུམ། དང་པོ་ལ། ནག་པོའི་ལས་ལམ་དངོས་དང་། ལྕི་ཡང་གི་ཁྱད་པར།
དེ་དག་གི་འབྲས་བུ་བསྟན་པའོ། །དང་པོ་ནག་པོའི་ལས་འབྲས་བསམ་པ་ལ་
མི་དགེ་བ་བཅུ་ངོས་བཟུང་སྟེ། དེ་ལས་འབྲས་བུ་འབྱུང་བའི་ཚུལ་གཉིས་ཀྱི་
སྒོ་ནས་གཏན་ལ་དབབ་དགོས། སྲོག་གཅོད་སོགས་མི་དགེ་བ་བཅུ་བོ་ལ།
གཞི། བསམ་པ། སྦྱོར་བ། མཐར་ཐུག་བཞི་རེ་ཡོད་པས། གཞི་ནི་རང་ལས་
ཐ་དད་པའི་སེམས་ཅན་ཕ་རོལ་པོ་ཞིག་ཡིན་པ་དགོས། དེ་ལ་ཡང་མི་དང་།
མི་མ་ཡིན་པ་དང་། དུད་འགྲོའི་བྱེ་བྲག་གི་སྲོག་གཅོད་པའི་ཁ་ན་མ་ཐོ་བ་
ཆེ་འབྲིང་ཆུང་གསུམ་དང་། མིའི་ནང་ནས་དགྲ་བཅོམ་པ་དང་ཕ་མ་སོགས་
ཞིང་དང་ཡོན་ཏན་གཙོ་ཕལ་གྱི་ཁྱད་པར་འབྱེད་རྒྱུ་མང་། དུད་འགྲོའི་ནང་
ན་ཡང་ལུས་ཆེ་ཆུང་། ལོངས་སུ་སྤྱོད་པ་ཆེ་ཆུང་གི་སྡུག་བསྔལ་ཆེ་འབྲིང་
ཆུང་གསུམ་དུ་འགྱུར། བསམ་པ་ལ་གསུམ་དུ་ཕྱེས་པའི་འདུ་ཤེས་སེམས་
ཅན་དེ་དང་དེར་འདུ་ཤེས་པ། འཁྲུལ་མ་འཁྲུལ་གཉིས་ལས། དམག་ལ་
སོགས་པར་འགྲོ་མཁན་གྱིས་སུ་དང་ཐུག་ན་ཡང་གསོད་སྙམ་པའི་ཀུན་སློང་
སྤྱི་ཞིག་ཡོད་ན། བསད་པའི་ཚེ་སྲོག་གཅོད་ཀྱི་སྡིག་པ་དངོས་གཞི་འབྱུང་
བས་འཁྲུལ་མ་འཁྲུལ་འདྲ་ལ། རང་ལ་གསོད་འདོད་ཡོད་པའི་མི་དེ་
ནོར་ནས་མི་གཞན་ཞིག་བསད་ན་འདུ་ཤེས་འཁྲུལ་བའི་དབང་གིས་དངོས་
གཞིའི་སྡིག་པ་མེད་དོ། །སྦྱོར་བ་མཛོད་ལས། དམག་ལ་སོགས་པ་དོན་
གཅིག་ཕྱིར། །ཐམས་ཅད་བྱེད་པ་པོ་བཞིན་ལྡན། །ཞེས་རང་ངམ་གཞན་ལ་
187



བཅོལ་ཏེ་མཚོན་བསྣུན་པ། དུག་གཏོང་བ། རིག་སྔགས་ཀྱི་མཐུ་གཏད་
སོགས་གང་བྱས་ནས་བསད་ན། གསོད་པ་པོ་དང༌། གསོད་དུ་འཇུག་
མཁན་གཉིས་ཀ་ལ་སྲོག་གཅོད་ཀྱི་དངོས་གཞི་འབྱུང་། མཐར་ཐུག་ནི། སྦྱོར་
བ་དེའི་རྐྱེན་གྱིས་གསོད་མཁན་གསད་བྱའི་སྔོན་དང་མཉམ་དུ་འཆི་བ་ལ་་་་
དངོས་གཞི་མི་འབྱུང་། མཛོད་ལས། སྔ་དང་མཉམ་དུ་ཤི་བ་ལ། །དངོས་
མེད་ལས་གཞན་སྐྱེ་ཕྱིར་རོ། །ཞེས་སོ། །ཉོན་མོངས་ནི་ཤ་ཁྲག་པགས་པ་
སོགས་ལ་ལོངས་སྤྱོད་འདོད་ཀྱིས་བསད་པ་འདོད་ཆགས། དགྲ་ཕན་ཚུན་
འཐབ་པ་ཞེ་སྡང་། མཆོད་སྦྱིན་གྱི་ཕྱིར་དུ་བསད་ཀྱང་ཉེས་པ་མེད་སྙམ་པ་
གཏི་མུག་གིས་ཀུན་ནས་བསླངས་པ་ཡིན་ལ། དེ་ལྟར་མི་དགེ་བཅུ་བོ་ལས།
སྲོག་གཅོད། ཚིག་རྩུབ། གནོད་སེམས་གསུམ་དུག་གསུམ་གྱིས་རྩོམ་པར་
བྱེད། དུས་ཀྱི་ཀུན་སློང་ཞེ་སྡང་གིས་མཐར་འབྱིན་པར་བྱེད། མ་བྱིན་ལེན།
ལོག་གཡེམ། བརྣབ་སེམས་གསུམ་རྩོམ་བྱེད་འདྲ་ཡང་། དེ་ནས་སྦྱོར་དངོས་
མཇུག་གསུམ་ཚང་བའི་སྒོ་ནས་གཞན་གྱི་སྲོག་གཅོད་པའི་མི་དགེ་བ་དང་། །
གཞན་གྱི་དངོས་པོ་ཆེ་ཆུང་རྐུ་འཕྲོག་བྱས་པ། བུ་ལོན་བླངས་པ། རང་ལ་
བཅོལ་བ་ཕྱིར་མ་སྤྲད་པ་སོགས་མ་བྱིན་ལེན་དང་། བགྲོད་བྱ་ལམ་མ་ཡིན་
པ། དུས་མ་ཡིན་པ། གནས་མ་ཡིན་པ་སོགས་ཀྱི་སྒོ་ནས་ལོག་པར་གཡེམ་པ་
སྟེ། ལུས་ཀྱི་མི་དགེ་བ་གསུམ་དང་། གཞི་ནི་མཐོང་ཐོས་སོགས་ཀྱི་ཡུལ་
རྣམས་ལ་མངོན་ཤེས་མེད་ཀྱང་ཡོད་པ་ལྟ་བུར་འདུ་ཤེས་བསྒྱུར་ཏེ། སྦྱོར་བ་
ཕ་རོལ་པོ་ལ་ཡོད་པར་སྨྲས་པ། མཐར་ཐུག་དེས་དོན་གོ་བ་ནི་རྫུན་དང་།
188



གང་ཟག་མཐུན་པ་དང་མི་མཐུན་པ་ལ་དེར་འདུ་ཤེས་ཤིང་། དེ་གཉིས་དབྱེ་
འདོད་ཀྱི་བསམ་པས་སྦྱོར་བ་འབྱེད་ནུས་ཀྱི་ཚིག་བདེན་པ་དང་མི་བདེན་པ་
སྨྲས་པ། མཐར་ཐུག་དེས་དོན་གོ་བ་ནི་ཕྲ་མ་དང་། གཞི་ཡིད་དུ་མི་འོང་
བའི་གང་ཟག་ལ་དེར་འདུ་ཤེས་ཤིང་། ཉོན་མོངས་པ་གང་རུང་གི་སྒོ་ནས།
ཀུན་སློང་ཚིག་རྩུབ་སྨྲ་འདོད་ཀྱིས་སྦྱོར་བ་བདེན་མི་བདེན་གང་ཡང་རུང་་་་
བས་རིགས་རུས་ལུས་ངག་ཚུལ་ཁྲིམས་ཀུན་སྤྱོད་སོགས་ལས་བརྩམས་ཏེ། མི་
སྙན་པའི་ཚིག་སྙིང་ལ་བསྣུན་པས། མཐར་ཐུག་དེས་དོན་གོ་བ་ཚིག་རྩུབ་
དང་། གཞི་སྔ་མ་གསུམ་པོ་གང་རུང་དུ་མི་གཏོགས་པར་དོན་མེད་པ་དོན་
ལྡན་དུ་འདུ་ཤེས་ཏེ། ཀུན་སློང་བྱུང་རྒྱལ་དུ་སྨྲ་བར་འདོད་ནས་གོ་བྱའི་ཡུལ་
མི་དགོས་པར། རང་གཅིག་པུས་ཕྱི་རོལ་པའི་བསྟན་བཅོས་སྣ་ཚོགས། རྒྱལ་
བློན་དམག་འཁྲུག་གི་གཏམ། དོན་མེད་པའི་གེ་སར་གྱི་སྒྲུང་། ཆགས་སེམས་
ཀྱི་གླུ་གར་བྱེད་པ། རབ་ཏུ་བྱུང་བ་རྣམས་ཀྱིས་ཁ་གསག་གཞོགས་སློང་གི་
གཏམ་སྨྲ་བ་སོགས་ནི་ངག་ཀྱལ་ཏེ། ངག་གི་མི་དགེ་བ་བཞི་དང་། གཞི་
གཞན་གྱི་ནོར་ལ་དེར་འདུ་ཤེས་ཤིང་། རང་ལ་ཆགས་པའི་སྒོ་ནས་གསོག་
སེམས། གཞན་ནོར་གྱི་རོ་མྱང་སེམས་དང་འཁུ་སེམས། ངོ་ཚ་ཁྲེལ་ཡོད་ཟིལ་
གྱིས་གནོན་པའི་ཆོས་ལྔ་ལྡན་གྱི་ཉོན་མོངས་པའི་སྒོ་ནས། ཀུན་སློང་གཞན་
ནོར་རང་ལག་ཏུ་བྱུང་ན་སྙམ་དུ། སྦྱོར་བས་ཡིད་ཀྱི་རྩོལ་བ་རྒྱུན་མ་ཆད་
པར། མཐར་ཐུག་དེར་སྨོན་པ་བརྣབ་སེམས་དང་། གཞི་ཡིད་དུ་མི་འོང་བ་
ལ་དེར་འདུ་ཤེས་ཤིང་། གནོད་བྱེད་ཀྱི་རྒྱུ་ལ་མཚན་མར་འཛིན་པའི་ཞེ་སྡང་
189



གི་སེམས། གནོད་བྱེད་ལ་མི་བཟོད་པའི་སེམས། ཚུལ་མིན་ཡིད་བྱེད་ཡང་
ཡང་དྲན་ནས་འཁོན་འཛིན་གྱི་སེམས། རྡུང་རྡེག་བྱས་ན་སྙམ་པའི་
འཁུ་སེམས། ངོ་ཚ་ཁྲེལ་ཡོད་མི་མངོན་པ་སྟེ་ཆོས་ལྔ་ལྡན་གྱི་ཉོན་མོངས་
གང་རུང་གི་སྒོ་ནས། ཀུན་སློང་གསོད་རྡེག་བཅིང་འདོད་ཡོད་པ། དེ་ལྟར་
བྱེད་པའི་སྦྱོར་བ། མཐར་ཐུག་བྱེད་ནུས་པར་ཐག་བཅད་པ་ནི་གནོད་
སེམས་དང་། གཞི་ལས་འབྲས་ལྟ་བུ་ཡིན་ལ་དེ་མེད་པར་འདུ་ཤེས་པ། ཀུན་
སློང་སྐུར་བ་འདེབས་འདོད་རྒྱུན་མ་ཆད་པ། སྦྱོར་བ་གང་བརྩམས་དེ་ལ་
རྩོལ་བ་བྱེད་པ། མཐར་ཐུག་དེ་ལ་ཐག་བཅད་པ་ལོག་ལྟ་སྟེ། ཕྱི་མ་གསུམ་པོ་
འདིར་ཁྱད་ཆོས་ལྔ་རེ་ཚང་དགོས། མ་ཚང་ན་མཚན་ཉིད་མ་རྫོགས་པར་
བྱང་ཆུབ་ལམ་རིམ་ལས་གསུངས་སོ། །འདོད་ཆགས་ཀྱིས་མཐའ་འབྱིན་
པར་བྱེད། ལོག་ལྟ་སུམ་ཆར་གྱིས་རྩོམ་པ་དང་གཏི་མུག་གིས་མཐར་ཐུག་
པར་བྱེད། བཅུ་བོ་དེ་དག་ལ་སྐུལ་བྱེད་ཀྱི་སེམས་བྱུང་སེམས་པ་དེ་ལས་ཡིན་
ལ། རང་ལ་ཚུར་སྐུལ་བྱེད་མེད་པས་ལས་ལམ་མིན། ལུས་ངག་གི་བདུན་
པོ་ལས་ཀྱང་ཡིན་ལ་སེམས་པའི་འཇུག་གཞི་ཡིན་པས་ལས་ལམ་ཡང་ཡིན། །
བརྣབ་སེམས་སོགས་ཡིད་ཀྱི་གསུམ་ནི་ལས་ལམ་ཡིན་ཡང་ལས་མ་ཡིན་ཉོན་
མོངས་ཡིན་ནོ། །གཉིས་པ་ལྕི་ཡང་བསྟན་པ་ནི། བཤེས་སྤྲིངས་ལས། རྟག་
དང་མངོན་པར་ཞེན་དང་གཉེན་པོ་མེད། །ཡོན་ཏན་གཙོ་ལྡན་གཞི་ལས་
བྱུང་བའི་ལས། །དགེ་དང་མི་དགེ་རྣམ་ལྔ་ཆེན་པོ་སྟེ། །དེ་ལས་དགེ་བ་སྤྱོད་
ལ་བརྩོན་པར་གྱིས། །ཞེས་གསུངས་པ་ལྟར་དགེ་མི་དགེ་གང་ཡང་རུང་བ་
190



ཆུང་ངུ་ཞིག་ལས་མ་བྱས་ཀྱང་། དུས་རྟག་ཏུ་བྱས་པས་ལྕི་བར་འགྱུར ལ དེ་
ཡང་ངག་ཀྱལ་དེ་ཉེས་པ་ཆུང་ཤས་ཤིག་ཡིན་ཡང་། རྟག་ཏུ་སྨྲ་བཞིན་ཡོད་
པས་ལྕི་བར་འགྱུར། གཞན་ཡང་དགེ་མི་དགེ་གང་རུང་ལ་ཞེན་ཆེ་བ། སྡིག་
པ་ལ་གཉེན་པོ་སྟོབས་བཞི་མེད་པ། དགེ་བ་ལ་འཇོམས་བྱེད་ཀྱི་ཁོང་ཁྲོ་
སོགས་མེད་པ། བླ་མ་དཀོན་མཆོག་སོགས་ཡོན་ཏན་གྱི་ཞིང་དང༌། ཕ་
མ་སོགས་ཕན་འདོགས་ཀྱི་ཞིང་དང་ལྡན་པ་ལ་དགེ་སྡིག་གང་བྱས་ཀྱང་ལྕི།
ལུས་ངག་གི་བདུན་སྔ་མ་སྔ་མ་ལྕི་ལ། ཕྱི་མ་ཕྱི་མ་ཡང་ཡིད་ཀྱི་གསུམ་དེ་ལས་
ལྡོག་སྟེ་ལྕི་བ་ཡིན། གསུམ་པ་དེ་དག་གི་འབྲས་བུ་བསྟན་པ་ལ་གསུམ་ལས།
རྣམ་སྨིན་གྱི་འབྲས་བུ་ནི། མི་དགེ་བཅུ་བོ་རེ་རེ་ལ་ཆེ་འབྲིང་ཆུང་གསུམ་དུ་
སྤྱད་པས་དམྱལ་བ། ཡི་དྭགས། དུད་འགྲོར་སྐྱེ་བ་སའི་དངོས་གཞིར་
གསུངས་ཤིང་། ས་བཅུ་བའི་མདོ་ལས། འབྲིང་གིས་དུད་འགྲོ་དང་། ཆུང་
ངུས་ཡི་དྭགས་སུ་སྐྱེ་ཞེས་གསུངས། ངན་སོང་བའི་ཕུང་བོ་ལྔ་བོ་དེ་མི་དགེ་
བའི་ལས་ཀྱི་རྣམ་སྨིན་གྱི་འབྲས་བུ་ཡིན། རྒྱུ་མཐུན་གྱི་འབྲས་བུ་ལ་གཉིས་ལས།
དང་པོ་མྱོང་བ་རྒྱུ་མཐུན་གྱི་འབྲས་བུ་ལ། ངན་འགྲོ་ནས་མིར་སྐྱེས་ཞེས་པ། །
ངན་སོང་དུ་མི་དགེ་བའི་རྣམ་སྨིན་རྫོགས་ནས། ལས་གཞན་ཞིག་བསགས་
པའི་དབང་གིས་མིར་སྐྱེས་ཀྱང་། སྲོག་གཅོད་ཀྱི་མྱོང་བ་རྒྱུ་མཐུན་ཚེ་ཐུང་བ།
མ་བྱིན་ལེན་གྱིས་ལོངས་སྤྱོད་དབུལ་བ། ལོག་གཡེམ་གྱིས་གཡོག་འཁོར་མ་
རུངས་པར་འགྱུར་བ། རྫུན་གྱིས་སྐུར་འདེབས་མང་བ། ཕྲ་མས་གྲོགས་ཀྱིས་
བསླུས་པ། ཚིག་རྩུབ་ཀྱིས་མི་སྙན་པར་ཐོས་པ། ངག་ཀྱལ་གྱིས་རང་གི་ཚིག་
191



བཞིན་གཞན་གྱིས་མི་ཉན་པ། བརྣབ་སེམས་ཀྱིས་བརྩམས་པའི་བྱ་བ་མི་
འགྲུབ་པ། གནོད་སེམས་ཀྱིས་དགྲ་གདོན་དུ་མས་གཙེས་པ། ལོག་ལྟས་རང་
གང་དུ་སོང་བའི་ས་དེར་ལོངས་སྤྱོད་དང་ཡོ་བྱད་དཀོན་པར་འགྱུར་བ།
འདིའི་ལོག་ལྟ་ཞེས་པ་དགེ་སྡིག་གི་ཕན་ཡོན་དང་། ཉེས་དམིགས་བཤད་
ཀྱང་ཡིད་མི་ཆེས་པ་ལ་ཟེར། དེས་ན་འདི་དག་ལ་བསམ་བློ་བཏང་ན་ཐམས་
ཅད་རང་གི་ལས་ཤ་སྟག་ཡིན་པ་ནི། ཤ་ར་བ་ཆེན་པོས། ཕྱོགས་ངན་ལས་
ལན་གཞན་ལ་བདའ་ས་མེད། །ཐམས་ཅད་ལས་ཀྱི་སྟེང་དུ་ཀོར་ཀོར་འོང་། །
ཞེས་གསུངས་སོ། །གཉིས་པ་མི་དགེ་བ་བཅུའི་བྱེད་པ་རྒྱུ་མཐུན་ནི། མིར་
སྐྱེས་ཀྱང་སྲོག་གཅོད་ཀྱི་བྱེད་པ་རྒྱུ་མཐུན་རང་ཤུགས་ཀྱིས་སྲོག་གཅོད་ལ་་་་་
དགའ་བ། གཏམ་ཐོས་ན་ཡང་རྣམ་རིག་དང་ངོ་འཛུམ་གྱིས་ཤེས་པ་སོགས་
མ་བྱིན་ལེན་ནས་ལོག་ལྟའི་བར་ཐམས་ཅད་ལ་རྒྱས་བཀབ་སྟེ་ཤེས་པར་་་་་
བྱའོ། །བདག་པོའི་འབྲས་བུ་ནི། རང་ཉིད་སྐྱེས་པའི་ཡུལ་དང་འདུག་སའི་
གནས་ལ་སྨིན་པར་གསུངས་ལ། དེ་ལྟར་ན་མི་དགེ་བཅུའི་བདག་འབྲས་
རིམ་བཞིན་བཟའ་བཏུང་སྨན་དང་འབྲས་བུ་མཐུ་ཆུང་བ་དང༌། འབྲས་བུ་
མི་སྨིན། སྨིན་ཀྱང་སད་སེར་ཐན་པ་ཁ་ཆར་བུ་ཡུག་སོགས་ཀྱིས་གནོད་པ་
དང་། གང་སྡོད་ཀྱི་སར་ལྗན་ལྗིན་མི་གཙང་བ་སོགས་ཀྱིས་བཀང་སྟེ་ཉམས་
མི་དགའ་བ་དང་། ཕན་ཚུན་མི་མཐུན་ཞིང་བསླུ་བ། ཞིང་ལས་སོགས་ལས་
ཀྱི་མཐའ་མི་རྒྱས་པ་དང་། ས་ཕྱོགས་འབར་འབུར་ལ་ཐུར་གཅོང་རོང་
བགྲོད་དཀའ་བ་སོགས་དང་། ས་དེར་སྡོང་དུམ་ཚེར་མ་རྡོ་གསེག་མང་བ་
པ་
་
192



དང་། ལྗོན་ཤིང་འབྲས་བུ་མི་ཆགས་རྩ་བ་མི་བརྟན་འཇིག་པའི་རྒྱུ་མང་བ་
སོགས་དང་། ཕུན་ཚོགས་བདེ་སྐྱིད་ཀྱི་བྱ་བ་ཐམས་ཅད་ལོ་ཟླ་ཞག་རེར་
ཉམས་ཤིང་མི་འཕེལ་བ་དང་། ཡམས་ནད་གནོད་འཁྲུག་ཆོམ་རྐུན་གཅན་
གཟན་སོགས་མང་བ་དང་། རང་སྡོད་སའི་སྣོད་ཀྱི་འཇིག་རྟེན་ན་འབྱུང་
ཁུངས་མཆོག་དང་། གཙོ་བོ་དག་ཡོད་པ་ནུབ་པར་འགྱུར་བ་སྟེ་མི་དགེ་བའི་
བདག་འབྲས་འདི་དག་ངོས་ཟིན་པར་བྱོས་ལ། འདིའི་དབང་དུ་མི་གཏོང་
བར་མོ་མ་རྣོ་ཤེས་ཀྱི་ལུང་བསྟན་བརྩི་བ་ལས། ལས་ངན་གྱི་འབྲས་བུ་སྤོང་
བ་ལ་རྩིས་ཆེ་བར་བྱས་ཏེ་དགེ་བཅུའི་ལམ་བཟང་སྒྲུབ་པ་ལ་འབད་པར་་་་་
བྱའོ། །གཉིས་པ་དཀར་པོའི་ལས་འབྲས་བསམ་པ་ལ། དཀར་པོའི་ལས་
དང་། འབྲས་བུའོ། །དེ་ཡང་མི་དགེ་བ་མ་བྱས་པ་ཙམ་གྱིས་ལས་བསགས་
པར་མི་འགྱུར། དཀར་པོའི་ལས་བསགས་པ་ལ་མི་དགེ་བཅུ་ངོས་བཟུང་།
དེ་ལ་ཉེས་དམིགས་སུ་བལྟས་ཏེ་ཡང་དག་པར་བསྡམས་པའི་སྦྱོར་བ་བྱས་ཏེ་
ཉེས་དམིགས་སུ་མཐོང་བ་ན། ཡང་དག་པར་བསྡམས་པ་མཐར་ཐུག་
པར་བྱས་པའི་ལུས་ཀྱི་ལས་ནི་དེ་སྤོང་བའི་དཀར་པོའི་ལས་དངོས་ཡིན་ནོ། །
འབྲས་བུ་བསྟན་པ་ལ། རྣམ་སྨིན་གྱི་འབྲས་བུ་ནི་དཀར་པོ་དགེ་བའི་ལས་
ཆུང་འབྲིང་ཆེ་གསུམ་བསགས་པ་ལས། འདོད་པའི་མི་དང་འདོད་པའི་ལྷ།
ཁམས་གོང་མ་གཉིས་ཀྱི་ལྷར་སྐྱེ་བ་དང་། རྒྱུ་མཐུན་དང་བདག་འབྲས་ནི།
མི་དགེ་བའི་དེ་དག་གོ་ལྡོག་སྟེ་སྦྱོར་བ་ལས་སླར་བྲི་མི་དགོས། གསུམ་པ་
ཞར་ལ་སྟོབས་ལྡན་གྱི་ལས་ཀྱི་སྒོ་བསྡུས་ཏེ་བསྟན་པ་ལ། ཞིང་། རྟེན།
193
93



དངོས་པོ། བསམ་པའི་སྒོ་ནས་སྟོབས་ཆེ་བ་བཞི་ལས། དང་པོ་ནི་དཀོན་
མཆོག བླ་མ། བླ་མ་དང་འདྲ་བ། ཕ་མ་སོགས་ལ་བསམ་པ་ཤུགས་དྲག་པོ་
མེད་ཀྱང་། ཕན་གནོད་ཆུང་ངུ་ལས་བསོད་ནམས་དང་ཉེས་དམིགས་ཆེ་
བར་འགྱུར་རོ། །གཉིས་པ་ནི། དེ་ཡང་ལྕགས་གོང་དང་། ལྕགས་སྣོད་ཆུར་
འཕངས་ཚེ་གཏིང་དུ་བྱིང་མི་བྱིང་གི་ཁྱད་པར་ཡོད་པ་བཞིན། མིའི་ནང་
ནས་ཤེས་རབ་ཅན་གྱི་མཁས་པ་དེར་སྡིག་པ་ལ་འགྱོད་པ། སྡོམ་སེམས། མི་
གསང་བ་སོགས་ཚང་བར་མ་ཟད། དེའི་གཉེན་པོ་དགེ་བ་བྱེད་པས་ཤིན་ཏུ་
ཡང་ཞིང་། དེ་ལྟར་མི་བྱེད་པའི་བླུན་པོ་སྦྲང་བུ་ངར་སྣབས་ལ་འབྱར་བ་
ལྟར་ཉེས་པ་ལྕི་བར་འགྱུར། ཁྱིམ་པ་ཡིན་ན་འཁོར་བསྒྱུར་ལྟ་བུས་མར་མེའི་
སྣོད་རྒྱ་མཚོ་འདྲ་བར། སྡོང་བུ་རི་རབ་ཙམ་བྱས་ནས་དེ་བཞིན་གཤེགས་
པའི་མཆོད་རྟེན་ལ་ཕུལ་བ་བས། བྱང་སེམས་རབ་བྱུང་བ་ཞིག་གིས་མར་མེ་
རྐང་ཆུང་གང་ཕུལ་བ་བསོད་ནམས་བརྒྱ་འགྱུར་གྱིས་ཆེ། དེའི་སྟབས་ཀྱིས་
སྦྱིན་བདག་ཁྱིམ་པ་པོས་འགྱེད་མང་བསྐོལ་བྱེད་ཚེ་ཡང་། བསྙེན་གནས་
ཡན་ལག་བརྒྱད་པའི་སྡོམ་པ་ལེན་པའི་སྲོལ་ཡོད་པ་ཡང་དེ་ལ་དགོངས།
རབ་ཏུ་མ་བྱུང་བས་མི་བསད་པ་ལས། རབ་བྱུང་གིས་ཤིག་བསད་པ་ཉེས་པ་
མི་དགེ་བ་བཅུའི་སྡིག་པ་བྲུད་བྲུད་ཡིན་གསུངས་པས་ཆོས་ལ་བརྟེན་ཞེས་པ་
ཆོས་སྤོང་མིན། རབ་བྱུང་གིས་བྱས་པའི་སྡིག་པ་ཡིན། ཁྱིམ་པས་མི་དགེ་
བ་བཅུ་ལ་ལོ་བརྒྱའི་བར་སྡིག་བསགས་པ་ལས། ཚུལ་འཆལ་དགེ་སྦྱོང་གི་
194



ཤ་ཚུགས་ཅན་གྱིས་དད་ཟས་ལ་ཞག་གཅིག་ལོངས་སྤྱད་ན་མི་དགེ་བ་ཆེ་་་
མང་བ་རྟེན་གྱི་ཁྱད་པར་རོ། །གསུམ་པ་ནི། ཟང་ཟིང་གི་སྦྱིན་པ་རྒྱ་ཆེན་པོ་
བཏང་བ་ལས། ཆོས་ཀྱི་སྦྱིན་པ་ཚིགས་བཅད་གཅིག་བརྗོད་པ་ཕན་ཡོན་ཆེ་
བ་དང་། ཟང་ཟིང་གི་མཆོད་པ་ལས། སྒྲུབ་པའི་མཆོད་པ་དཔེ་ཆ་འཛིན་
སྐྱོར། གཞུང་གི་གོ་དོན་འཚོལ་བ། ཐོས་དོན་ཉམས་སུ་བླངས་ཏེ་རྩོད་པ་
བྱེད་པ་སོགས་ཕན་ཡོན་ཆེ། སེམས་ཅན་རྣམས་གནས་སྐབས་ངན་སོང་ནས་
ཐར་བ་དང་། མཐར་ཐུག་ཐམས་ཅད་མཁྱེན་པའི་གོ་འཕང་བརྙེས་པ་ཡང་
ཆོས་ལ་བརྟེན་པ་ལས་ཟང་ཟིང་གིས་ཐོབ་མི་ནུས་པའི་ཚུལ་ཡང་། སྔོན་ཁྱིམ་
བདག་མགོན་མེད་ཟས་སྦྱིན་གྱིས། སངས་རྒྱས་འོད་སྲུངས་ལ་རྨོན་དོར་བཅུ་
དྲུག་གི་སར་གསེར་གྱིས་བཀང་སྟེ་ཕུལ་བ་དང་། བདག་ཅག་གི་སྟོན་པ་
ལ་གཙུག་ལག་ཁང་བཞེངས་པའི་སའི་རིན་ལ་རྒྱལ་བྱེད་ཚལ་གསེར་གྱིས་་་་
བཀང་སྟེ་ཉོས་ནས་ཕུལ་ན་ཡང་ད་དུང་དགྲ་བཅོམ་མ་ཐོབ་པར་གསུངས་
སོ། །བཞི་བ་ནི། དགེ་བ་ཐམས་ཅད་ལས་བྱང་ཆུབ་ཀྱི་སེམས་ཀྱིས་ཟིན་པའི་
དགེ་བ་སྟོབས་ཆེ་བ་ཡང་། སྤྱོད་འཇུག་ལས། དགེ་བ་གཞན་ཀུན་ཆུ་ཤིང་
བཞིན་དུ་ནི། །འབྲས་བུ་བསྐྱེད་ནས་ཟད་པར་འགྱུར་བ་ཉིད། །བྱང་ཆུབ་
སེམས་ཀྱི་ལྗོན་ཤིང་རྟག་པར་ཡང་། །འབྲས་བུ་འབྱིན་པས་མི་ཟད་འཕེལ་
བར་འགྱུར། །ཞེས་གསུངས་པ་ལྟར་སྟོང་གསུམ་གྱི་སེམས་ཅན་སོ་སོས་དེ་
བཞིན་གཤེགས་པའི་མཆོད་རྟེན་རི་རབ་ཙམ་བཞེངས་ཏེ་མཆོད་པ་ཕུལ་བ་
བས། བྱང་ཆུབ་ཀྱི་སེམས་དང་ལྡན་པ་ཞིག་གིས་མེ་ཏོག་གཅིག་ཕུལ་བ་
195



བསོད་ནམས་དཔག་ཏུ་མེད་པ་ཐོབ་བོ། །གཉིས་པ་བྱེ་བྲག་ཏུ་བསམ་པ་ལ།
རྣམ་སྨིན་གྱི་ཡོན་ཏན། དེའི་བྱེད་ལས། དེའི་རྒྱུ་སྒྲུབ་པ་དང་གསུམ། དེ་
ཡང་མི་དགེ་བཅུ་སྤོང་གི་ཚུལ་ཁྲིམས་ལ་བརྟེན་ནས་བདེ་འགྲོའི་ལུས་རྟེན་་་་
ཁྱད་པར་བ་ཞིག་རྙེད་ན་ཐམས་ཅད་མཁྱེན་པའི་གོ་འཕང་སྒྲུབ་པ་ལ་་་་་་
ཆོད་གཞན་ལས་ཆེ་བས་རྣམ་སྨིན་གྱི་ཡོན་ཏན་བརྒྱད་པོ་འདི་གསུངས་ལ།
དེ་ཡང་འབྲས་བུ་ལ་ཐོབ་འདོད་མེད་ན། རྒྱུ་ལ་དོན་གཉེར་མི་སྐྱེ་བས། འདི་
རྣམས་ཀྱི་ངོ་བོ་ངོས་བཟུང་སྟེ་འབྲས་བུ་སྔོན་དང་རྒྱུ་རྗེས་ལ་གསུངས་པ་་་་་
ཡིན། དེས་ན་མིའི་ལུས་རྟེན་ཡོན་ཏན་གང་ལ་ལྡན་པའི་གཞིར་གྱུར་པས་
རྣམ་སྨིན། ཚེ་རིང་བ་སོགས་རྣམ་སྨིན་དེ་ལ་ལྡན་པའི་ཡོན་ཏན། དེ་ལ་
བརྟེན་ནས་ཆོས་ཡུན་རིང་བོར་བྱེད་པ་སོགས་ལྡན་པའི་ཡོན་ཏན་གྱི་བྱེད་་་་
ལས་ཡིན་པའི་ཚུལ་དེ་ལ་བསམས་ནས་དེའི་རྒྱུ་བསྒྲུབ་དགོས། དེ་ལྟ་བུའི་
ཡོན་ཏན་བརྒྱད་ད་ལྟ་རང་ལ་ཡོད་པའི་དབང་དུ་བྱས་ནས་ཕྱི་མའི་དུས་སུ་
ཡང་། ཚེ་རིང་བ། ཁ་དོག་བཟང་པོ། རིགས་ཕུན་སུམ་ཚོགས་པ། དབང་
ཕྱུག་ཕུན་སུམ་ཚོགས་པ། ཚིག་བཙུན་པ། དབང་ཆེ་བར་གྲགས་པ། སྐྱེས་པ་
ཉིད་ཡིན་པ། ལུས་སེམས་སྟོབས་དང་ལྡན་པ་སྟེ་བརྒྱད་པོ་དེ་དང་ལྡན་པའི་
རྟེན་ཞིག་མ་རྙེད་ན་ལམ་བཟང་མཆོག་ཏུ་གྱུར་པ་ལ་སློབ་པའི་རྐྱེན་མ་ཚང་
ཞིང་། ད་ལྟ་རྒྱུ་ལ་སློབ་དགོས་པ་ཡང་། ཡབ་རྗེ་བླ་མས། ལམ་མཆོག་བསྒྲུབ་
ལ་མཚན་ཉིད་ཚང་བའི་རྟེན། །མ་རྙེད་བར་དུ་ས་ཆོད་མི་འོང་བས། །དེ་ཡི་
མ་ཚང་མེད་པའི་རྒྱུ་ལ་བསླབ། །ཅེས་གསུངས་ལ། གཉིས་པ་དེ་དག་གི་བྱེད་
196



ལས་ནི། དང་པོ་ཚེ་རིང་ན་རང་གཞན་གྱི་དོན་དུ་དགེ་བ་རྒྱ་ཆེན་བསགས་
པ་འབྱུང་། གཉིས་པ་ཁ་དོག་མཛེས་ཤིང་འདོམས་གང་ཆུ་ཞེང་གཉིས་ཀར་
སྙོམས་པས་བྱེད་ལས་ལ། མཐོང་བ་ཙམ་གྱིས་གདུལ་བྱ་འདུ་ཞིང་ཚིག་ཉན་
པ་མཉམ་མེད་ཇོ་བོ་ཆེན་པོ་སྐུ་གཟུགས་ཤིན་ཏུ་མཚར་བས་བླ་མ་ཐམས་ཅད་་་་
ཀྱིས་རྗེས་སུ་བཟུང་ཞིང་། རྒྱ་བོད་དུ་གདུལ་བྱ་དཔག་ཏུ་མེད་པ་འདུས་ཏེ་ཕན་
ཐོགས་པ་ལྟ་བུ་ཡིན། གསུམ་པ་ཡང་དག་པར་རྫོགས་པའི་སངས་རྒྱས་མང་
བཀུར་རིགས་ལས་འཁྲུངས་པའི་མཛད་པ་ལྟར། འཇིག་རྟེན་ན་སྐྱེ་བོ་ཐམས་
ཅད་ཀྱིས་མཐོན་པོར་བཀུར་བའི་རིགས་སུ་སྐྱེས་ན་དེ་ལས་དམའ་བའི་་་་་་
རིགས་ཐམས་ཅད་ཟིལ་གྱིས་གནོན་པས་ཅི་བསྒོ་བ་ལས་མི་འདའ་བ་དང་།
བཞི་བ་དབང་ཕྱུག་དང༌། གཟི་བརྗིད་ཆེ་ན་ཟང་ཟིང་གི་སྦྱིན་པས་གཞན་
དབང་དུ་བསྡུས་ནས། ཆོས་ཀྱི་སྦྱིན་པས་རྒྱུད་གྲོལ་བར་བྱེད་ནུས་པ་འོང་།
ལྔ་བ་ལུས་ངག་གཉིས་ཀ་བཙུན་ན། བསྡུ་བཞིའི་ནང་གི་སྙན་པར་སྨྲ་བ་
སོགས་ཀྱིས་སེམས་ཅན་བསྡུས་ཏེ། དེ་དག་གིས་གང་སྨྲས་པའི་ཚིག་བདེན་
པར་བཟུང་སྟེ་ཡིད་ཆེས་པའི་སྒོ་ནས་སྨིན་པར་བྱེད་ནུས། དྲུག་པ་རང་
སེམས་ཉོན་མོངས་པའི་དབང་དུ་མ་སོང་བར་སེམས་རང་དབང་དུ་འདུས་
ན་སྙན་པ་ཕྱོགས་ཀྱི་སྐྱེ་བོས་ཐོས་ནས་མཆོད་འོས་སུ་འགྱུར་ཞིང་། རང་གིས་
གཞན་གྱི་ཆོས་ལྡན་གྱི་བྱ་བ་ཐམས་ཅད་ཀྱི་གྲོགས་བྱས་ཏེ་ཕན་བཏགས་པས་
དྲིན་དུ་གཟོ་བའི་བཀའ་མྱུར་དུ་ཉན་པར་བྱེད། བདུན་པ་སྐྱེ་བོའི་ལུས་རྟེན་
ཡིན་པས་ཆོས་སྒྲུབ་པ་ལ་སྤོབས་པ་ཆེ་ཞིང་། དགོན་པ་དང་དབེན་པར་
197



གནས་པ་ལ་གེགས་བྱེད་ཉུང་ངོ༌། །བརྒྱད་པ་ནད་མེད་པ་སོགས་ལུས་ཀྱི་
སྟོབས། ཆོས་ལ་སྤྲོ་བ་ཆེ་བ་སེམས་ཀྱི་སྟོབས་གཉིས་དང་ལྡན་པས་སྔོན་དགེ་
བའི་ལས་གང་བྱས་དཀོན་མཆོག་གི་ཐུགས་རྗེས་འདི་མ་འགྲུབ་བྱ་བ་མེད། །
ད་དུང་ཡང་རང་གཞན་གྱི་དོན་གང་བརྩམས་ཀྱང་འགྲུབ་ངེས་ཡིན་སྙམ་་་་
པའི་སྤྲོ་ཤུགས་ཆེ་ཞིང་སྐྱོ་བ་མེད་པར་བློ་བརྟན་པས་ཞི་གནས་དང་ལྷག་་་་
མཐོང་གི་ཏིང་ངེ་འཛིན་བསྒྲུབས་ན་མངོན་ཤེས་མྱུར་དུ་འགྲུབ་བོ། །གསུམ་
པ་དེ་དག་གི་རྒྱུ་བརྒྱད་ནི། ཚེ་རིང་བའི་རྒྱུ་སེམས་ཅན་ལ་མི་འཚེ་ཞིང་
གནོད་པ་མི་བྱེད་པའི་དམ་བཅའ་བརྟན་པ། གསོད་སར་ཚུད་པ་སོགས་ཀྱི་
སྲོག་སྐྱོབ་པ། སྔོན་དགེ་སློང་གཞོན་ནུ་གཉིས་ནད་ཀྱིས་བཏབ་སྟེ་མི་གཙང་
བའི་ཁྲོད་དུ་གནས་པ་བདག་ཅག་གི་སྟོན་པས་མི་གཙང་བ་ཕྱགས་མས་་་་་
བསལ་ཏེ་སྟན་གསར་བར་བཞག ནད་ལས་གྲོལ་བར་མཛད་པའི་ལོ་རྒྱུས་
ལྟར་ནད་པའི་ནད་གཡོག་དང་། དེ་ལ་ཕན་པའི་བཟའ་བ བྱུང་དང་སྨན་
སོགས་སྟེར་བའོ། །ཁ་དོག་ཕུན་སུམ་ཚོགས་པའི་རྒྱུ་ནི། འཇུག་པ་ལས།
བཟོད་པས་མཛེས་ཤིང་སྐྱེ་བོ་དམ་པ་ལ། །འཕངས་དང་ལུགས་དང་ལུགས་
མིན་ཤེས་པ་ལ། །མཁས་པར་འགྱུར་ཞིང་དེ་ཡི་འོག་ཏུ་ནི། །ལྷ་མིར་སྐྱེ་དང་
སྡིག་པ་ཟད་པར་འགྱུར། །ཅེས་ཁོང་ཁྲོ་སྤངས་ཤིང་བཟོད་པ་བསྒོམ་པ་དེ་ཡི་
རྒྱུ་གཙོ་བོ་དང་། གཞན་ནོར་བུ། མར་མེ། གོས་རྒྱན་གསར་བ་སྦྱིན་པ་
སོགས་ཡིན། རིགས་ཕུན་སུམ་ཚོགས་པའི་རྒྱུ་ནི། དེང་དུས་བླ་མ་དང་མཁན་
སློབ་དགེ་རྒན་སོགས་ལ་དེ་དང་དེར་མི་འཛིན་པ་བསྟན་པ་ཉམས་པའི་་་་་་
198



རྟགས་ཡིན་པས་ང་རྒྱལ་སྤངས་ཤིང་། དེ་དག་ལ་སྔོན་དུ་ལྡང་བ་དང་། གུས་
ཕྱག་བྱེད་པ། གཞན་ཡང་རྒན་པས་གཞོན་པ་ལ་བརྩེ་སེམས་ཀྱིས་བསླབ་བྱ།
གཞོན་པས་རྒན་པ་ལ་གུས་པའི་སྒོ་ནས་ཞེ་ས་དང་། ཞབས་འདེགས་ལ་
བརྩོན་པ་ལྷུར་ལེན་པ་ཡིན། དབང་ཕྱུག་ཕུན་སུམ་ཚོགས་པའི་རྒྱུ་ནི། ཡོན་
ཏན་གྱི་ཞིང་ཁྱད་པར་ཅན་ལ་ཡོན་ཕུལ་བ། འགྲོ་བ་ཉམ་ཐག་པ་རྣམས་ལ་
གང་འདོད་ཀྱི་སྦྱིན་པ་གཏོང་བའོ། །ཚིག་བཙུན་པའི་རྒྱུ་ནི། ངག་གི་མི་དགེ་
བ་བཞི་སྤོང་ཞིང་། གཞན་ལ་སྙན་པར་སྨྲ་བ་དང་། ཚིག་ཙམ་བརྗོད་པ་མ་ .
ཡིན་པར་དོན་ཉམས་སུ་ལེན་ཚུལ་སྟོན་པ་དང་། བསྟན་པ་ལྟར་རང་གིས་
ཉམས་སུ་ལེན་པ་ལ་སློབ་པ་ཡིན་ནོ། །དབང་ཆེ་བར་གྲགས་པའི་རྒྱུ་ནི།
གཞན་ལ་བརྙས་ཐབས་སྤོང་ཞིང་། ཞིང་ཁྱད་པར་ཅན་ལ་མཆོད་པ་ཕུལ་
ཏེ། ད་ལྟ་སློབ་མི་ནུས་པའི་ས་མཐོན་པོའི་ཡོན་ཏན་སོགས་ཡོན་ཏན་སྣ་
ཚོགས་འབྱུང་བའི་སྨོན་ལམ་འདེབས་པའོ། །སྐྱེས་པའི་རྒྱུ་ནི། བུད་མེད་ཀྱི་
ལུས་ལ་ཆགས་སེམས་མི་བྱེད་པར་ཉེས་དམིགས་སུ་བལྟས་ཏེ་སྐྱེས་པའི་ཡོན་
ཏན་ལ་དགའ་བ་བསྐྱེད་པའི་ངང་ནས་ངག་ཏུ། ཡེ་ཤེས་བླ་མ་འོད་ཀྱི་ཏོག །
དེ་བཞིན་སྨོན་ལམ་བློ་གྲོས་དང་། །དབང་བོ་ཞི་དང་འཇམ་དབྱངས་ལ། །
བདག་ནི་གུས་པས་ཕྱག་འཚལ་ལོ། །ཞེས་སངས་རྒྱས་འདི་དག་གི་མཚན་
བརྗོད་ན་སྔོན་ཐུགས་བསྐྱེད་ཚུལ་གྱི་དབང་གིས་སྐྱེས་པར་སྐྱེ་བའི་རྒྱུ་གྲུང་བོ་
མེད་དུ་མི་རུང་བ་ཡིན། ལུས་སེམས་སྟོབས་དང་ལྡན་པའི་རྒྱུ་ནི། དེང་
དུས་རླུང་རྟ་བསྐྱེད་པ་ཞེས་པ་བོན་ལུགས་ཀྱི་དར་ལྕོག་འཛུགས་པ་དར་་་་་
199



ཡང་། དེ་བཞིན་གཤེགས་པའི་གསང་བའི་མདོ་ལས། ལུས་སྟོབས་རྒྱས་པར་
འདོད་པས་སངས་རྒྱས་ཀྱི་རིང་བསྲེལ་བཞུགས་པའི་མཆོད་རྟེན་ལ་ཐལ་་་་་
བས་བྱུགས་རིས་བགྱིས་པར་བྱའོ་གསུངས་པ་ལྟར། མཆོད་རྟེན། དགེ་
འདུན་གྱི་གཙུག་ལག་ཁང་སོགས་ལ་ས་དཀར་དམར་སེར་སོགས་གསོལ་བ་
དང་། དེ་དག་གི་སྒོ་ཡོལ་དར་གྱི་ཤམ་བུ་སོགས་ཕུལ་ན། རིའི་རྩེ་མོར་རས་
བཙུགས་པ་ལས་ཁྱད་དུ་འཕགས་པར་གསུངས་ལ། དེ་ལྟ་བུ་སོགས་ཆོས་
དང་མི་འགལ་བའི་ལས་གཞན་གྱིས་བྱེད་མི་ནུས་པ་རང་གིས་བྱེད། ཅུང་
ཟད་ནུས་པའི་གྲོགས་བྱེད་པ་དང་། བཟའ་བཏུང་སྦྱིན་པའོ། །དེ་ལྟར་
བསྒྲུབས་པའི་ལུས་རྟེན་འདི། སྡིག་པ་སྟོབས་ཆེན་བྱེད་པའི་རྟེན་དུ་མི་
འགྱུར་བར་བཤད་མ་ཐག་པའི་རྒྱུ་རྣམས་བསྒྲུབས་པའི་དགེ་བ་བྱང་ཆུབ་ཏུ་
བསྔོ་བའི་སེམས་རྣམ་པར་དག་པ། དུས་རིང་བ་དང་རྒྱུན་མ་ཆད་པར་ཡང་
དག་པར་བླངས་པ་མི་འདོར་བས་སྦྱོར་བ་རྣམ་པར་དག་པ། བསམ་སྦྱོར་
གཉིས་ཀྱི་འབྲས་བུ་མང་ཞིང་བཟང་པོ་སྟེར་བའི་ཞིང་རྣམ་པར་དག་པ་དང་
འདྲ་བས་ན་རྒྱུ་གསུམ་དང་ལྡན་པའི་དམ་པའི་ཆོས་རྒྱ་ཆེན་འགྲུབ་པའི་ལུས་
རྟེན་ཕུལ་དུ་བྱུང་བར་ཤོག་ཅིག་སྙམ་པ་བྱའོ། །དེ་ཡང་རྣམ་སྨིན་གྱི་ཡོན་
ཏན་བརྒྱད་པོ། ཐར་བ་དང་ཐམས་ཅད་མཁྱེན་པ་གཉིས་ཀ་སྒྲུབ་པ་ལ་ཉེ་
བར་མཁོ། དལ་འབྱོར་གྱི་ཆོས་བཅོ་བརྒྱད་སྐྱེས་བུ་གསུམ་གྱི་ལམ་རིམ་སྒོམ་
པ་ལ་མཁོ་གལ་ཆེ། མཐོ་རིས་ཀྱི་ཡོན་ཏན་བདུན་ཐར་བ་བསྒྲུབ་པ་ལ་གལ་ཆེ།
དེས་ན་ད་ལྟ་རང་དབང་ཡོད་དུས་འདིར་གྲོང་ཁྲོད་དུ་མི་འགྲོ་བར་དགོན་་་་
200



པར་བསྡད་དེ། མང་ཐོས་ཡོན་ཏན་ཅན་གྱི་སྐྱེས་བུ་དམ་པ་ལེགས་པར་
བསྟེན། ལྟ་སྤྱོད་མཐུན་ཞིང་དགེ་ཆོས་ཀྱི་ཕྱོགས་ལ་ཡང་དག་པར་བསྐུལ་
བའི་ཁྲིམས་ལྡན་གྱི་གྲོགས་བཟང་པོ་མིག་ཟུང་དུ་ལྕི་ཡོ་རེ་བ་དཔུང་གདེངས་
བསྒྲིལ་ནས་བཞུགས་པ་དང་ལྷན་དུ་བྱང་ཆུབ་ལམ་རིམ་ཁོ་ན་ཤེས་བྱེད་ཀྱི་་་་
ཐབས་ལ་ཡིད་གཏོད་པའི་ལེགས་སྨོན་ཚང་བར་བྱས། སྔོན་ཡང་བསོད་
ནམས་ཀྱི་མཐུ་ཆེ་མོད། ད་ལྟ་ཡང་ཆོས་བྱེད་པ་ལ་བར་ཆད་མི་འབྱུང་ཞིང་།
བྱུང་ཡང་མི་ཚུགས་པར་བྱ་བའི་ཕྱིར་ཚོགས་བསགས་ཀྱིས་རྒྱབ་འཁྱོག་པ་་་་་
ཞིག་ལག་ལེན་ལ་འདེབས་པར་མཛོད། གསུམ་པ་བསམས་ནས་འཇུག་ལྡོག་
བྱ་བའི་ཚུལ་ལ། སྤྱིར་བསྟན་པ་དང་། ཁྱད་པར་དུ་སྟོབས་བཞིས་སྦྱང་བའི་
ཚུལ་གཉིས། དང་པོ་ནི། དེ་ལྟར་ལས་འབྲས་ཚུལ་བཞིན་དུ་བསམས་ཏེ།
དགེ་བ་སྒྲུབ་འདུན་དང་སྡིག་པ་སྤོང་འདུན་གྱིས་ཉིན་རེ་བཞིན་ལས་འབྲས་
དང་མཐུན་མི་མཐུན་བརྟགས་ཤིང་། ཤེས་པ་ཙམ་ཞིག་ལ་མ་བཞག་པར།
ཤིན་ཏུ་ལྐོག་གྱུར་གྱི་གནས་འདི་ལ་དེ་བཞིན་གཤེགས་པའི་གསུང་ལ་བརྟེན་
ནས་དགེ་བའི་ཆོས་རྣམས་ལ་སོ་སོར་རྟོག་པའི་ཤེས་རབ་ཀྱིས་ཡིད་ཆེས་ཀྱི་་་
ངེས་པ་བཙལ་ཏེ། ངན་འགྲོར་རྒྱབ་ཀྱིས་ཕྱོགས་པ་ཞིག་བྱ་བ་གནད་དམ་པ་
ཡིན་ཏེ། སྤྱོད་འཇུག་ལས། མི་དགེ་བ་ལས་སྡུག་བསྔལ་འབྱུང་། །དེ་ལས་ཇི་
ལྟར་ངེས་ཐར་བྱས། །ཉིན་མཚན་རྟག་ཏུ་བདག་གིས་ནི། །འདི་ཉིད་འབའ་
ཞིག་བསམ་པར་རིགས། །ཞེས་གསུངས་པ་ལྟར་དཀོན་མཆོག་སྤྱི་བོར་བཟུང་
ནས་རྒྱུན་དུ་མཆོད་པ། རྣམ་སྨིན་ལ་འཇིགས་ནས་ལས་འབྲས་ཀྱི་བླང་དོར་
--
201



འབྱེད་པ། ཚུལ་ཁྲིམས་དག་པའི་སྟེང་ནས་བྱམས་སྙིང་རྗེ་བྱང་ཆུབ་ཀྱི་
སེམས་སྦྱངས་ཏེ་རང་རྒྱུད་འདུལ་བའི་ཉམས་ལེན་ལ་བརྩོན་པ་ནི་རྭ་སྒྲེང་དུ་
བཞུགས་པའི་ཇོ་བོ་བཀའ་གདམས་པ་རྣམས་ཀྱི་རྣམ་ཐར་ཡིན་ནོ། །གཉིས་
པ་ཁྱད་པར་དུ་སྟོབས་བཞིས་སྦྱང་བ་ནི། ཉེས་པ་གང་བྱས་ཕྱིར་བཅོས་པ་
རྣམ་པར་སུན་འབྱིན་པའི་སྟོབས། གཉེན་པོ་ཀུན་ཏུ་སྤྱོད་པའི་སྟོབས། ཉེས་
པ་ལས་སླར་ལྡོག་པའི་སྟོབས། རྟེན་གྱི་སྟོབས་བཞིས་བྱ་སྟེ། དེ་ཡང་དྷརྨ་སེ་
ན་ཞེས་པ་ལ་ཕམ་པ་བྱུང་བ་ན། དགེ་འདུན་གྱིས་གནས་ནས་ཕྱུང་།
ཁོས་དབེན་པ་ཞིག་ཏུ་སྟོབས་བཞིའི་བཤགས་སྡོམ་ལ་འབད་པས་དག་སྟེ་རྫུ་
འཕྲུལ་ཐོབ། སྐབས་ཤིག་གངྒཱའི་གྲུར་དགེ་སློང་འགའ་དང་ལྷན་ཅིག་
འཇུག་རྩིས་བྱས་ཚེ། ཁོ་ཕམ་པས་ཉམས་པ་ཡིན་པས་ལྷན་ཅིག་བགྲོད་དུ་མ་
བཅུག་པར་བཀག་ཚེ་ཁོ་གྲུ་མེད་པར་ཆུའི་ཕ་རོལ་ཏུ་ཕྱིན་པས་རྫུ་འཕྲུལ་་་་་་
ཐོབ་པར་ཤེས་ནས་དགེ་འདུན་རྣམས་ཀྱིས་བཟོད་གསོལ་ཕུལ་བར་བྱས་པ་
དང༌། ཡང་འབྲོམ་སྟོན་པས། སྡིག་པ་སྒྲིབ་པ་ཞེས་བྱ་བ་འདི་བདེན་བདེན་
རྟག་རྟག་ཏུ་གྲུབ་པ་མེད་པས་བཤགས་པས་མི་འདག་པ་མེད། དེའི་རྒྱུ་
མཚན་བསྐྱེད་བྱེད་ཀྱང་རང་ཡིན། འཇོམས་བྱེད་ཀྱང་རང་ཡིན། དཔེར་ན་
རྫ་མཁན་གྱིས་འཁོར་ལོ་བསྐོར་ནས་རྫ་མང་པོ་བཟོས་ཏེ་ཁོང་ཁྲོ་ལང་བའི་་་
སྐབས་ཆུ་ཚོད་གཅིག་ལ་མེད་པ་བཟོས་ཡོང་། དཔེ་དེ་དང་འདྲ་གསུངས།
དེས་ན་སྟོབས་དང་པོ་ནི། ཐོག་མ་མེད་པ་ནས་མི་དགེ་བའི་ལས་བྱེད་པ་ལ་
འགྱོད་སེམས་བསྐྱེད་པ། དེ་ལ་བརྟེན་ནས་ཉེས་པ་དེ་སོར་ཆུད་ཡོང་བས།
202



ཉེས་པ་སོར་ཆུད་ཚུལ་ཉེས་བྱས་སྤོང་བའི་བསྟན་པ་དང་། ཡུལ་སྤྱིའི་
དབང་དུ་བྱས་པའི་ཉེས་བྱས་དེ་ཉིད་སྤོང་བའི་བསྟན་པ་གཉིས་ཀ་ཞིག་པ་་་
ཡིན། དེ་ལ་འགྱོད་པ་དྲག་པོ་སྐྱེས་པ་ན་བསྟན་པ་དེ་སོར་ཆུད་པར་གསུངས།
སྟོབས་གཉིས་པ་ཤེར་ཕྱིན་གྱི་མདོ་སྡེ་རིན་པོ་ཆེ་འཛིན་པ་དང་། ཀློག་པ།
རྟེན་འབྲེལ་མ་ཞིག་པའི་སྟོང་ཉིད་ཀྱི་དོན་བསྒོམ་པ། ཡིག་བརྒྱ་འབུམ་ཕྲག་
ལྔ་བཟླས་ན་སྡིག་པ་གང་བྱས་རྩ་བ་ནས་འདག་པར་གསུངས་པས་མཚོན།
མི་འཁྲུགས་པ། གདུགས་དཀར། རྣམ་རྒྱལ་མ་སོགས་ཀྱི་གཟུངས་སྔགས་
ཁྱད་པར་ཅན་བཟླ་བ་ལ་བརྩོན་པ་དང༌། སེམས་དང་བའི་རྣམ་པ་ཅན་གྱིས་
ཀུན་ནས་བསླངས་ཏེ། སྐུ་གསུང་ཐུགས་རྟེན་ཆེན་པོ་བཞེངས་པ་ཕར་ཞོག
སཙྪ་བཞེངས་པའི་ཕན་ཡོན་ཡང་དཔག་ཏུ་མེད་ཅིང་། སྡིག་པའི་རྣམ་
གྲངས་མང་པོ་འདག་པར་ཇོ་བོས་གསུངས་ལ། མཆོད་པ་ལ་བརྟེན་པ།
སངས་རྒྱས་དང་། དེའི་མཆོད་རྟེན་ལ་ཡེ་ཤེས་པ་དངོས་སུ་བཞུགས་པར་
མོས་ནས། མཆོད་པ་རྣམ་པ་སྣ་ཚོགས་གྲོགས་པོའི་བློར་མི་ཤོང་བ་ལྟ་བུ་
འབུལ་བ་དང༌། བླ་མ་སངས་རྒྱས་སྲས་དང་བཅས་པ་རྣམས་ཀྱི་མཚན་ཐོས་
ཤིང་བརྗོད་པ་དང་། སྤྱི་བོའི་བླ་མའི་ཐུགས་ཀ་ནས་འོད་ཟེར་སོ་ལྔ་འཕྲོས་
པའི་སྣེ་ལ་སངས་རྒྱས་སོ་ལྔ་སྤྱན་དྲངས། ལྟུང་བའི་ཉེས་དམིགས་དྲན་
པར་བྱས་ཏེ་ལྟུང་བཤགས་དང་སྦྲགས་ནས་ཕྱག་འཚལ་བ་སོགས་མཚན་ལ་
བརྟེན་པ་སྟེ་དྲུག སྟོབས་གསུམ་པ་ནི། མི་དགེ་བཅུའི་སྒོ་ནས་ལས་དང་
ཉོན་མོངས་ཆོས་ཀྱི་སྒྲིབ་པ་བྱས་པ། བྱེད་དུ་བཅུག་པ། དེ་ལ་རྗེས་སུ་ཡི་རང་
203



སོགས་སྔོན་དུ་ཅི་བྱས་པ་ལ་འགྱོད་ཅིང་། ཕྱིན་ཆད་མི་བྱེད་པའི་སྡོམ་སེམས་
ཡང་ཡང་བྱེད་པའོ། །སྟོབས་བཞི་བ་ནི། སྐྱབས་འགྲོ་དང་། བྱང་ཆུབ་ཀྱི་
སེམས་ལ་བསྟེན་ནས་སྡིག་པ་སྟོབས་ཆེན་འདག་པར་འགྱུར་བ་ཡང་། སྡིག་
པ་སྟོབས་ཆེན་ཤིན་ཏུ་མི་བཟད་པ། །དེ་ནི་རྫོགས་པའི་བྱང་ཆུབ་སེམས་
མིན་པ། །དགེ་གཞན་གང་གིས་ཟིལ་གྱིས་གནོན་པར་འགྱུར། །ཞེས་སྤྱོད་
འཇུག་ལས་གསུངས་པ་ལྟར་ལ། དེས་ན་རྣམ་པར་སུན་འབྱིན་པའི་སྟོབས་
ཀྱིས་སྡིག་པའི་འཕེལ་ཁ་གཅོད། གཉེན་པོ་ཀུན་ཏུ་སྤྱོད་པའི་སྟོབས་ཀྱིས་
སྡིག་པ་ཕམ་པ། བསད་པ། འདག་པ། ཟིལ་གྱིས་གནོན་པར་བྱེད། ཉེས་པ་
ལས་སླར་ལྡོག་པའི་སྟོབས་ཀྱིས་སྡིག་པ་རྩ་བ་ལས་ལྡོག་པར་བྱེད། རྟེན་གྱི་
སྟོབས་ཀྱིས་སྡིག་པའི་འབྲས་བུ་ལས་སྐྱོབ་པར་བྱེད་དོ། །དེ་ལྟར་བཤགས་པ་
བྱེད་པའི་ཚེ་ན་ཀུན་སློང་བྱང་ཆུབ་ཀྱི་སེམས་དང་མ་བྲལ་བའི་ངང་ནས་་་་་་
མཆོག་གསུམ་དམ་པར་སྐྱབས་འགྲོ་རྣམ་དག་བྱ། དངོས་གཞི་བཤགས་ཡུལ།
བཤགས་བྱ། བཤགས་མཁན་ཏེ་སྡིག་པའི་འཁོར་གསུམ་མི་དམིགས་པར་
བསམ་པ། མཇུག་ཏུ་བཤགས་པའི་དགེ་བ་རྫོགས་བྱང་དུ་བསྔོ་བ་སྟེ་གསུམ་
ཚང་བའི་སྒོ་ནས་བཤགས་སྡོམ་ལ་ཚུལ་བཞིན་དུ་འབད་པར་བྱའོ། །སྐྱེས་བུ་
ཆུང་ངུའི་རྟོགས་པ་སྐྱེས་པའི་ཚད་ཇི་ལྟར་ཡིན་ན། དེ་ལྟར་རྒྱུན་བསྲིངས་
ནས་བསྒོམས་པས་སྔར་འཇིག་རྟེན་འདིའི་འདུན་མ་དགྲ་འདུལ་གཉེན་་་་་་་
སྐྱོང་། ཟས་གོས་གསོག་འཇོག་སོགས་ལ་དོན་གཉེར་ཤུགས་དྲག་པོ་ཡོད་
ཅིང་། ཕྱི་མའི་དོན་ཚིག་རྗེས་འབྲངས་པའི་གོ་བ་ཙམ་དུ་སོང་བ་དེ། ཕྱི་མ་
204



དོན་གཉེར་གྱི་བློའི་ངོ་བོར་གོ་ས་འཕོས་ཏེ། འཇིག་རྟེན་འདིའི་དོན་ཞར་
བྱུང་ཙམ་དུ་སོང་ན་སྐྱེས་བུ་ཆུང་ངུའི་བསམ་པ་དེ་སྐྱེས་པའི་ཚད་ཡིན་མོད།
འོན་ཀྱང་དེ་བྱུང་བ་ནས་སྒོམ་པའི་རྒྱུན་མ་བཏང་བར། ཡང་དང་ཡང་དུ་
སེམས་པ་དང་། །མཇལ་དང་ངེས་རྟོགས་སྒོམ་པའི་ལམ། །ཞེས་མངོན་
རྟོགས་རྒྱན་ལས་གསུངས་པ་ལྟར་ད་དུང་ཡང་སྦྱངས་ནས་བརྟན་ཆ་ཐོབ་པ་
ལ་བརྩོན་པར་རིགས་སོ། །གསུམ་པ་དེ་ལ་ལོག་རྟོག་བསལ་བ་ནི། ལུས་དང་
ལོངས་སྤྱོད་ཕུན་སུམ་ཚོགས་པའི་མངོན་མཐོ་ནི་འཁོར་བ་ཡིན་པས། དེ་ལ་
དོན་གཉེར་བསྐྱེད་མི་རིགས་སྙམ་ན། ངས་ནི། མི་ཡི་གྲུ་ལ་བརྟེན་ནས་ནི། །
སྡུག་བསྔལ་ཆུ་བོ་ཆེ་ལས་སྒྲོལ། །ཞེས་གནས་སྐབས་སུ་ལམ་སྒོམ་པའི་རྟེན་ལ་
མེད་མི་རུང་བར་མཐོང་ནས་རྟེན་འདི་ལ་མཐར་ཐུག་གི་དོན་ཆེན་རྙེད་པར་
གྱུར། དེར་མ་ཟད་མངོན་མཐོའི་ཕུན་ཚོགས་ཐམས་ཅད་འཁོར་བས་བསྡུས་
པ་མ་ཡིན་ཏེ། ལུས་ལ་སོགས་པ་ཕུན་སུམ་ཚོགས་པ་ཐམས་ཅད་མཐར་ཕྱིན་
པ་ནི་གཟུགས་སྐུ་དང་། དེའི་ཞིང་གི་འབྱོར་བ་དང་དེའི་འཁོར་རྣམས་ཡིན་
པའི་ཕྱིར་རོ། །གསུམ་པ་མཇུག་ཏུ་ཇི་ལྟར་བྱ་བའི་ལག་ལེན་སྔར་གོང་དུ་
སོང་ཟིན་ལྟར་ལ། གཉིས་པ་ཐུན་མཚམས་ཀྱི་བྱ་བ། བདུད་རྩི་འབེབས་སྦྱང་
བྱེད་ཚུལ་སོགས་སྤྱི་དང་། ཁྱད་པར་སྐྱེས་བུ་ཆུང་ངུའི་ལམ་གྱི་རྟོགས་པ་སྐྱེ་
བའི་གེགས་བྱེད་སྦྱངས་ཏེ། ཉམས་རྟོགས་ཀྱི་ཡོན་ཏན་རྒྱུད་ལ་སྐྱེས་བྱུང་
སྙམ་པ། སྐྱེས་བུ་ཆུང་ངུའི་ཆོས་སྐོར་སྟོན་པའི་གསུང་རབ་དགོངས་འགྲེལ་
དང་བཅས་པ་ལ་བལྟ་བ་སོགས་བདེ་ལམ་རང་གི་དགོངས་པ་དང་བསྟུན་་་་
205
-



ནས་ཉམས་སུ་ལེན་པར་བྱའོ། །ཨེ་མ་ཐུགས་རྗེ་སྨན་གྱི་ཨ་རུ་རས། །
འགྲོ་མང་ནད་བརྒྱ་གསོ་བའི་བྱེད་པོ་མཆོག །འཇམ་དབྱངས་འཕྲིན་ལས་
ཉིན་མོའི་མགོན་པོ་དེའི། །བཀའ་དྲིན་སླར་ཡང་དྲན་པའི་མོས་གུས་བགྱིད། །
རྨད་བྱུང་ཟབ་རྒྱས་ཆོས་ཕུང་རྒྱ་མཚོའི་བཅུད། །གཅིག་བསྡུས་མཚན་ལྡན་
བླ་མའི་ཞལ་ལུང་རྒྱུན། །རླབས་ཆེན་བསོད་ནམས་ཡུན་རིང་བསགས་པའི་
འབྲས། །རི་མོར་འབེབས་པའི་སྐལ་བཟང་འདི་ཀོ་རྨད། །དགེ་འདིས་མ་
གྱུར་ལུས་ཅན་ཚེ་རབས་ཀུན། །དམ་པས་རྗེས་བཟུང་མི་རྟག་འཆི་བ་དྲན། །
མཆོག་གསུམ་སྐྱབས་བསྟེན་ལས་འབྲས་བླང་དོར་འབྱེད། །སྡིག་ལྟུང་དྲིས་
དབེན་ཚུལ་ཁྲིམས་མཐར་ཕྱིན་ཤོག ། ་
དེ་ལྟར་སྐྱེས་བུ་ཆུང་ངུ་དང་ཐུན་མོང་བའི་ལམ་གྱི་རིམ་པ་ལ་བློ་སྦྱང་
བ་སྔོན་དུ་བཏང་ནས། དེས་ཆོག་པར་མི་འཛིན་པར་སྐྱེས་བུ་འབྲིང་དང་
ཐུན་མོང་བའི་ལམ་ལ་བློ་སྦྱང་དགོས་ཏེ། ཐོག་མེད་ནས་སྲིད་པའི་ཕུན་
ཚོགས་ལ་བདེར་འཛིན་དང་། སྡུག་པའི་རྣམ་པར་སྒྲོ་འདོགས་གོམས་པས་
གཉེན་པོར་སྡུག་བསྔལ་དང་། མི་སྡུག་པ་བསྒོམ་པ་ལ་ཡུན་རིང་བོར་གོམས་
པར་བྱས་ན། གཏི་མུག་དང་འདོད་ཆགས། ལས་དང་ཉོན་མོངས་ཐམས་
ཅད་བཟློག་སྟེ། འཁོར་བ་མཐའ་དག་སྡུག་བསྔལ་གྱི་རང་བཞིན་དུ་ཤེས་
དགོས། འོ་ན་འཁོར་བ་དང་ཐར་བ་ཞེས་པ། བཅིངས་པ་དང་། གྲོལ་བ་
སོགས་གང་ཡིན་སྙམ་ན། ལས་ཉོན་གཉིས་ཀྱི་དབང་གིས་ཁམས་གསུམ་འགྲོ་
བ་རིགས་དྲུག་གང་དུ་ཉིང་མཚམས་སྦྱར་བ་ནི་འཁོར་བ་ཡིན། དེ་ལས་གྲོལ་
206



བ་ནི་ཐར་བ་ཡིན། འཁོར་བར་བཅིངས་པ་ལས་ཐར་བ་ལ་གྲོལ་བ་ཡང་ཟེར།
འཆིང་བྱེད་ཀུན་འབྱུང་བདེན་པ་དང་། བཅིངས་པའི་ངོ་བོ་སྡུག་བདེན་
ཡིན། བཅིངས་པ་དེ་ལས་ཐར་ཐབས་ལ། སྡུག་བདེན་འཁོར་བའི་ཉེས་
དམིགས་དང་། ཀུན་འབྱུང་འཁོར་བའི་འཇུག་རིམ་བསམ་ཚུལ་གསུངས་པ་
རེད། དེས་ན་སྡུག་བདེན་དང་། འགོག་བདེན་འབྲས་བུ། ཀུན་འབྱུང་དང་
ལམ་བདེན་རྒྱུ་ཡིན་ཞིང་། རྒྱུ་སྔོན་ལ་སོང་ནས་འབྲས་བུ་ཕྱིས་ནས་སྨིན་
དགོས་པས། སངས་རྒྱས་ཀྱིས་སྔ་ཕྱི་བརྗེས་ནས་གསུང་དོན་ཇི་ལྟར་ཡིན་
བསམ་ན། སྡུག་བདེན་གྱི་ཉེས་དམིགས་བསམས་པས་དེའི་རྒྱུ་རྩད་བཅད་པ་
ན་ཀུན་འབྱུང་ཡིན་པར་མཐོང་། ཀུན་འབྱུང་སྤངས་པའི་འགོག་པའི་བདེ་
བ་རྨད་དུ་བྱུང་བར་མཐོང་ནས་དེ་འགྲུབ་བྱེད་ཀྱི་རྒྱུ་བརྟག་ཚེ་ཉོན་མོངས་
པ་རང་ཟད་དུ་མི་འགྲོ་བས། དེའི་གཉེན་པོ་ལམ་བདེན་སྒོམ་པ་ཡིན་པར་
ཤེས་ནས་དེ་ཉིད་བསྟན་པའི་ཕྱིར། དཔེར་ན་ཟུག་གཟེར་གྱི་སྡུག་བསྔལ་མི་
འདོད་ན་དེའི་རྒྱུ་ནད་ངོས་ཟིན་པར་བྱས་ཏེ། གཉེན་པོ་སྨན་བསྟེན་དགོས་
པ་བཞིན། བདེན་བཞིའི་གོ་རིམ་དེ་ལྟར་གསུངས་པ་ཡིན་ཏེ། རྒྱུད་བླ་མ་
ལས། ནད་ནི་ཤེས་བྱ་ནད་ཀྱི་རྒྱུ་ནི་སྤང་བྱ་ལ། །བདེར་གནས་ཐོབ་བྱ་སྨན་
ནི་བསྟེན་པར་བྱ་བ་ལྟར། །སྡུག་བསྔལ་རྒྱུ་དང་དེ་འགོག་པ་དང་དེ་བཞིན་
ལམ། །ཤེས་བྱ་སྤང་བྱ་རིགས་པར་བྱ་ཞིང་བསྟེན་པར་བྱ། །ཞེས་གསུངས་
པའི་དཔེ་དོན་རྒྱུད་ཐོག་ཏུ་ངོ་འཕྲོད་ངེས་སུ་བྱས། མི་དགེ་བ་བཅུ་སྤངས་
པའི་དགེ་བཅུ་བསྒྲུབས་ན་མཐོ་རིས་ཀྱི་རྟེན་ཐོབ་མོད། དེ་ཙམ་ལ་ཡིད་
207



བརྟན་ཅི་ཡང་མེད་པས་ལས་ཉོན་གཉིས་ཀྱིས་འཕངས་པའི་འཁོར་བའི་་་་་
སྡུག་བསྔལ་ལས་གྲོལ་བའི་ཐར་བ་ཐོབ་པར་འདོད་པ་ནི། ཐར་བ་དོན་
གཉེར་གྱི་བློ་ཡིན་ནོ། །དེས་ན་འདི་ལ་གཉིས། ཐར་བ་དོན་གཉེར་གྱི་བློ་
བསྐྱེད་པའི་ཐབས་དང༌། ཐར་བར་བགྲོད་པའི་ལམ་གྱི་རང་བཞིན་གཏན་
ལ་དབབ་པའོ། །དང་པོ་ལ་ཡང་ཐུན་གྱི་ངོ་བོ་ལ་ཇི་ལྟར་བྱ་བ་དང་། ཐུན་
མཚམས་སུ་ཇི་ལྟར་བྱ་བའི་ཚུལ་གཉིས། དང་པོ་ལ་སྦྱོར་དངོས་མཇུག་
གསུམ་ཡོད་པའི་དང་པོ་སྦྱོར་བ་ལ་ཚོགས་ཞིང་གི་གཙོ་བོ་བླ་མ་ཐུབ་དབང་
རྡོ་རྗེ་འཆང་དང་བཅས་པ་གསལ་བཏབ་སྟེ། སྐྱབས་གནས་ཀུན་འདུས་བླ་
མ་ལྷག་པའི་ལྷ། །ཞེས་སོགས་བརྗོད་བཞིན་སྐྱབས་སུ་འགྲོ་བ་དང་། ལས་
འབྲས་བསྒོམ་པ་ཡན་གྱི་སྐྱེས་བུ་ཆུང་ངུའི་དམིགས་སྐོར་རྣམས་མ་བརྗེད་་་་
པའི་ངང་ནས། བདག་དང་སེམས་ཅན་ཐམས་ཅད་ཀྱིས་འཁོར་བ་འདིར་
ཤུགས་དྲག་པོའི་སྡུག་བསྔལ་མྱོང་བ་སྡུག་བསྔལ་དུ་ཤེས་པའི་སྒོ་ནས་དེ་ལས་
མྱུར་དུ་ཐར་འདོད་ཀྱི་བྱིན་རླབས་ཞུས། བློ་དེ་སྐྱེ་བའི་གེགས་བྱེད་སྦྱངས།
འཁོར་བ་ལས་ཐར་འདོད་ཀྱི་བློ་བཅོས་མིན་ཞིག་སྐྱེས་པར་བསམས་ཏེ་་་་་་་
བདུད་རྩི་འབེབས་སྦྱང་བྱའོ། །དངོས་གཞི་ལ་གཉིས། འཁོར་བ་སྤྱིའི་སྡུག་
བསྔལ་བསམ་པ་དང་། སོ་སོའི་སྡུག་བསྔལ་བསམ་པའོ། །དང་པོ་ལས་ཉོན་
གྱི་དབང་གིས་ངན་སོང་དུ་སྐྱེས་ན་དམྱལ་བ་དང་། ཡི་དྭགས་ཕལ་ཆེར་
དང་། མངལ་སྐྱེས་སྒོང་སྐྱེས་གང་རུང་རྣམས་སྡུག་བསྔལ་གྱི་ཚོར་བ་དྲག་པོ་
དང་བཅས་སྐྱེ་དགོས་ལ། ཉོན་མོངས་སྐྱེ་གནས་འཕེལ་བའི་ས་བོན་དང་
208



རྗེས་སུ་འབྲེལ་བས་ལུས་སེམས་དགེ་བའི་ཕྱོགས་ལ་བཀོལ་རུང་དུ་ཡང་མེད། །
འཁོར་བར་དབང་མེད་དུ་སྐྱེས་པའི་སྟོབས་ཀྱིས་ན་རྒ་འཆི་བའི་སྡུག་བསྔལ་
གྱིས་མནར། བག་ཆགས་ངན་པའི་དབང་གིས་དུག་གསུམ་རྒྱས་པས་ལུས་
སེམས་མི་བདེ་བའི་གདུང་བ་བསྐྱེད། འཁོར་བའི་གནས་སུ་སྐྱེས་པ་ཀུན་
ཀྱང་མཐར་འཆི་བདག་གིས་ཟིན། དེ་ཡང་སྐྱེས་རབས་ལས། རྒ་དང་ན་
དང་འཆི་བའི་སྡུག་བསྔལ་དགྲ། །མཐུ་ཆེན་དགག་ཏུ་མི་ནུས་ཡོད་བཞིན་
དུ། །འཇིག་རྟེན་ཕ་རོལ་ཉམ་ངར་ངེས་འགྲོ་ན། །སེམས་ཤེས་སུ་ཞིག་འདི་ལ་
དགའ་བར་སེམས། །ཞེས་གསུངས་པ་ལྟར་ཉམ་ངའི་གནས་སུ་འཇུག་པར་
མི་འདོད་བཞིན་དུ་ཤི་ནས་སླར་ཡང་འཁོར་བར་སྐྱེས་ན། རྒ་ན་འཆི་བའི་
སྡུག་བསྔལ། དགྲ་མི་སྡུག་པ་དང་འཕྲད་པའི་སྡུག་བསྔལ། གཅེས་ཤིང་ཡིད་
དུ་འོང་བའི་གཉེན་དང་བྲལ་བའི་སྡུག་བསྔལ། མཁོ་རྒུའི་ལོངས་སྤྱོད་བཙལ་
ཀྱང་མ་རྙེད་པའི་སྡུག་བསྔལ་སོགས་ཡོད་པར་མ་ཟད། ཉེར་ལེན་གྱི་ཕུང་བོ་
གྲུབ་ཙམ་ནས་འདུ་བྱེད་ཀྱི་སྡུག་བསྔལ་གྱི་རང་བཞིན་དུ་སྐྱེ་ལ། དེས་ན་ལུས་
ཡང་ཡང་འདོར་དགོས་པས་ལུས་ཐོབ་པ་ལ་ཡིད་བརྟན་མེད། ཕ་ནི་བུ་ཉིད་
མ་ནི་ཆུང་མ་ཉིད། །སྐྱེ་བོ་དགྲར་གྱུར་པ་ཡང་བཤེས་ཉིད་དང༌། །ལྡོག་པ་
ཉིད་དུ་མཆིས་པས་དེ་སླད་དུ། །འཁོར་བ་དག་ན་ངེས་པ་འགའ་མ་མཆིས། །
ཞེས་བཤེས་སྤྲིངས་ལས་གསུངས་པ་ལྟར་ཕ་བུ་དང་། མ་ཆུང་མར་འགྱུར་བ་
དང་། དགྲ་གཉེན་དང་གཉེན་དགྲར་གྱུར་པས་དགྲ་གཉེན་ལ་ངེས་པ་མེད།
མཐོ་ས་ནས་དམའ་སར་འགྲོ་བ་དང་དམའ་མོ་མཐོན་པོར་འགྲོ་བས་ཕུན་་་་་
209



ཚོགས་ཐོབ་པ་ལ་ཡིད་བརྟན་མེད། རང་གཅིག་པུ་གཅེར་བུར་མར་ནང་
ནས་སྤུ་བཏོན་པ་ལྟར་འགྲོ་དགོས་པས་གྲོགས་བཟང་ངན་ཅི་འདྲ་་་་་་་་་་་
འགྲོགས་ཀྱང་ཡིད་བརྟན་མེད། དེའི་ཕྱིར་འཁོར་བ་འདིར་འགྲོ་འཆག་ཉལ་
འདུག་གི་སྤྱོད་ལམ་གང་བྱེད་ཀྱང་སྡུག་བསྔལ་ལས་མ་འདས། བདེ་བ་ལ་ཅི་
ཙམ་ལོངས་སྤྱད་ཀྱང་ངོམས་པའི་མཐའ་མེད། སྐྱེ་བ་ལ་ཡིད་བརྟན་སྐད་
ཅིག་ཙམ་ཡང་མེད་པར་ཐོག་མ་མེད་པ་ནས་ད་བར་སྐྱེ་ཤི་རྒྱུན་མ་ཆད། ད་
དུང་སྐྱེ་བའི་མཐའ་མི་མངོན་ཞིང་ཡང་ཡང་ཉིང་མཚམས་སྦྱོར་བར་བྱེད་དོ་
སྙམ་དུ་བསམ་མོ། །གཉིས་པ་འཁོར་བ་སོ་སོའི་སྡུག་བསྔལ་བྱེ་བྲག་ཏུ་བསམ་
པ་ལ་བཞི། ངན་སོང་གསུམ་གྱི་སྡུག་བསྔལ། མིའི་སྡུག་བསྔལ། ལྷ་མིན་གྱི་
སྡུག་བསྔལ། ལྷའི་སྡུག་བསྔལ་བསམ་པའོ། །དང་པོ་སྔར་སྐྱེས་བུ་ཆུང་ངུའི་
སྐབས་སུ་བཤད་པ་རྣམས་རང་སྟེང་དུ་བླངས་ནས་བསམ་དགོས། གཉིས་པ་
མིའི་སྡུག་བསྔལ་བསམ་ཚུལ་ནི། རང་ཉིད་མའི་མངལ་དུ་སྐྱེ་བ་བླངས་པའི་
ཚུལ་དེ་ཡང་། སློབ་སྤྲིངས་ལས། ཤིན་ཏུ་མི་བཟད་དྲི་ང་མི་གཙང་བཅེར་
བས་འགག །རབ་ཏུ་དོག་པའི་མུན་ནག་འཐིབས་པོར་འདུག་པའི་མི། །
མངལ་གནས་དམྱལ་བ་ལྟ་བུའི་ནང་དུ་དེ་ཞུགས་ནས། །ལུས་ཡོངས་
བསྐུམས་ལ་སྡུག་བསྔལ་ཆེན་པོ་བརྣག་དགོས་སོ། །ཞེས་པ་བར་དོའི་སེམས་
ཅན་དེ་དག་ཚེ་འཕོས་ནས་ཕོ་བའི་འོག ལོང་ཁའི་སྟེང་མུན་ནག་ཤིན་
ཏུ་དོག་པ་དྲི་ང་བ་ལྗན་ལྗིན་མང་པོའི་ཁྲོད་དུ་སྒལ་ཚིགས་ལ་ཁ་ཕྱོགས་ཏེ་་་་
མངལ་དུ་སྐྱེ་བ་བླངས། དེ་ནས་རིམ་གྱིས་མེར་མེར་བོ། ནུར་ནུར་བོ། ལྟར་
210



，，
，
，
，
ལྟར་བོ། གོར་གོར་བོ། མཁྲང་འགྱུར། རྐང་ལག་འགྱུས་པ། མིག་ལ་སོགས་
པའི་སྐྱེ་མཆེད་དོད་པ། སྐྲ་སེན་ལ་སོགས་པ་རིམ་གྱིས་སྐྱེས་ནས་ལུས་སྨིན་པ་
དེ་དག་གི་ཚེ་ན་མས་བཟའ་བཏུང་ཚ་གྲང་བསྟེན་པ་དང༌། འགྲོ་འདུག་གི་
དུས་སུ་མེ་དོང་དང་འཁྱག་སྦུབས་སུ་ཚུད་པ། གཡང་དུ་ལྷུང་བ་སོགས་ཀྱི་
སྡུག་བསྔལ་གྱི་ཚོར་བ་དྲག་པོ་མྱོང་། སྐྱེ་འདོད་པ་ན་ལས་ལས་སྐྱེས་པའི་
རླུང་ཡན་ལག་ཅན་གྱིས་མགོ་མཇུག་བསྒྱུར་ཏེ་ལས་རླུང་ཁ་ཐུར་བལྟ་ཞེས་་་་་
པས་རུས་པའི་འཕྲུལ་འཁོར་གྱི་བར་དུ་འཇུར་མིག་ནས་འདྲེན་པ་དང་། བ་
ལང་པགས་པ་དམར་བཤུས་བྱས་ཏེ་འབུ་མཆུ་ཅན་གྱིས་ཟ་བ་ལྟར་སྡུག་་་་་་་
བསྔལ་དཔག་ཏུ་མེད་པ་མྱོང་བཞིན་ཕྱིར་བཙས་པ་ན། འཇམ་པའི་སྟན་ལ་
བཞག་ཀྱང་ཚེར་མའི་དོང་དུ་ཚུད་པ་ལྟ་བུའི་སྡུག་བསྔལ་མྱོང་མོད། མངལ་
གྱི་གྲིབ་ཕོག་པ་དང་། ན་ཚོད་ཕྲ་བས་དྲན་ཡུལ་དུ་མ་གྱུར་ནའང་། བསམ་
བློ་བཏང་ཚེ་ད་ལྟ་མི་གཙང་བས་གང་བའི་དོང་ནང་དུ་ཞག་གཅིག་བ ཙིར་
ཏེ་སྡོད་པ་ལ་བཟོད་ཐབས་ཨེ་འདུག་སྙམ་དུ་སྐྱེ་བའི་གནས་སྐབས་ཀྱི་སྡུག་་་
བསྔལ་འདི་དག་སྐྱུག་ནད་ཅན་ལ་ཟས་བྱིན་པ་ལྟར། སྡུག་བསྔལ་འདི་ཀུན་
སྤངས་པའི་ཐར་བའི་གོ་འཕང་ཐོབ་པར་བྱའོ་སྙམ་དུ་བསམ། འོ་ན་ལང་ཚོ་
དར་ལ་བབས་ཏེ་ལུས་དྲང་ཞིང་། པགས་པའི་མདོག་བཟང་བ། ཆོས་སྲིད་
གང་ལ་ཡང་རྣམ་དཔྱོད་ཀྱི་རྩལ་ཆེ་བ། དགྲ་གཉེན་ཀུན་ལ་ཆགས་སྡང་
གི་རུས་ཐོན་པ་འདི་དག་སོ་ན་གནས་པར་འདུག་གམ་མི་འདུག་སྙམ་དུ་ན་
བའི་སྡུག་བསྔལ་བསམ་དགོས། དེ་ཡང་སྐྱེ་བ་དང་དར་བ་སྡུག་བསྔལ་གྱི་
211



གནས་སུ་གྱུར་ཏེ་འདུས་བྱས་སོ་ན་མི་སྡོད་པ་ཡང་། རྒྱ་ཆེར་རོལ་པ་ལས།
རྒ་བས་གཟུགས་སྡུག་གཟུགས་ནི་མི་སྡུག་བྱེད། །རྒ་བས་གཟི་བརྗིད་འཕྲོག་
ཅིང་མཐུ་སྟོབས་འཕྲོག །རྒ་བས་བདེ་བ་འཕྲོག་ཅིང་བརྙས་པར་བྱེད། །རྒ་
བས་འཆི་བྱེད་རྒ་བས་མདངས་ཀྱང་འཕྲོག །ཅེས་པ་ལྟར་གཞོན་ཤ་རིམ་
གྱིས་བྲི་ཞིང་ལུས་སྟོབས་ཞན་པར་གྱུར་ཚེ། མགོ་བོ་དུང་ལྟ་བུ། སྐེད་པ་གཞུ་
ལྟ་བུ། དཔྲལ་བ་ཆུ་གཉེར་ལྟ་བུ། འདུག་ཚེ་ས་སྐྱེ་ཐག་པ་ཆད་པ་ལྟ་བུ། ལྡང་
ཚེ་ཤིང་གི་རྩ་བ་འདོན་པ་ལྟ་བུ། འགྲོ་ཚེ་དར་ཆེན་རླུང་གིས་བསྐྱོད་པ་ལྟ་བུ་
སོགས་དང་། གཞན་ཡང་དབང་བོ་ཐམས་ཅད་ཉམས་ཏེ་མདངས་ཤོར།
ལྡབ་ལྡིབ་ཏུ་སྨྲ། གཟུགས་མི་མཐོང་། བརྗེད་ངས་ཆེ། ནང་གི་མེ་དྲོད་ཉམས་
པས་ཟས་མི་འཇུ། གཞན་ཚོས་འདུག་ཡུན་རིང་ཞིང་ཤི་རན་པའི་སྨོན་
འདེབས་ཀྱི་ཚིག་རྣ་ལ་གཟན་པ་སོགས་ལོ་ཟླ་ཞག་དུས་རེ་རེ་ལྟར་ཟླ་བ་མར་
ངོ་བཞིན་དུ་འགྲིབ་སྟེ། འཆི་བ་ལ་མངོན་དུ་ཕྱོགས་པའི་སྡུག་བསྔལ་བསམ་
གྱིས་མི་ཁྱབ་པའི་ཚུལ་ཡང་། དགེ་བའི་བཤེས་གཉེན་དམ་པའི་ཞལ་ནས།
རྒས་པ་ཁད་ཀྱིས་ཁད་ཀྱིས་འོང་བས་དྲག དུས་གཅིག་ལ་འོངས་ན་བསྲན་
ཐབས་མེད་གསུངས་པ་རེད། རྒས་པ་གཅིག་པུའི་སྟེང་ནས་མི་འདུག་པར།
ན་བའི་སྡུག་བསྔལ་སྙིང་རླུང་ལྡང་བ་ལྟ་བུ་བསམ་དུ་ཡོད་པ་ནི། བཞི་བརྒྱ་
བ་ལས། འགལ་བ་རྣམས་ལ་བདེའོ་ཞེས། །རྣམ་པ་ཀུན་ཏུ་རིགས་མ་ཡིན། །
ཞེས་དང་། བསླབ་བཏུས་སུའང་། ལུས་ཀྱི་འབྱུང་བཞི་སྦྲུལ་མི་མཐུན་པ་
བཞི་ལྷན་དུ་གནས་པར་གསུངས་པ་ལྟར། འབྱུང་བ་བཞིའི་ནང་ཕན་ཚུན་
I
212



འཁྲུག་པ་ལས་ནད་ཀྱིས་གདུང་ཞིང་མི་འདོད་པའི་དཔྱད་སྣ་ཚོགས་བསྟེན་
དགོས་པ། དཔེར་ན་དབྱར་དུས་ཀྱི་སྔོ་ལྗང་གཡུ་ཡི་མེ་ཏོག་དང་ལོ་མ། རྩི་
ཐོག་དང་ལྗོན་ཤིང་སོ་སོའི་མདངས་ཀྱིས་སྒེག་པའི་རི་བོ་ཐམས་ཅད་དགུན་
དུས་རླུང་དང་ཁ་བའི་གྲང་རེག་གིས་མཛེས་པའི་མདངས་ཀུན་འཕྲོག་པ་་་་་
དང་ཚུལ་མཚུངས་པར། རང་རེས་ཚེ་འདིའི་བདེ་སྐྱིད་སྙན་གསུམ་འདོད་
པས་བསླུས་བསླུས་ཏེ་ནམ་ཞིག་འབྱུང་བ་ཆ་མ་སྙོམས་པར་ཕྱི་ནང་ཀུན་ནས་
ཤ་ཞུ། པགས་པ་སྐམ། བཀྲག་མདངས་ཉམས། ཡིད་དུ་འོང་བའི་བཟའ་
བཏུང་སྤངས། ཡི་གར་མི་འོང་བའི་ཁ་ཟས་དང་། སྨན་ཁ་བ་སོགས་དང་།
ནད་ལ་ཕན་དུ་རེ་བའི་དཔྱད་རྩུབ་པོ་རྣམས་མི་འདོད་བཞིན་དུ་བསྟེན།
ནད་མི་འཚོ་བར་དོགས་ནས་སེམས་ལ་སྡུག་བསྔལ་བཟོད་གླགས་མེད་པས་
ཉིན་མཚན་འདའ་དགོས་སྙམ་དུ་འཆི་བར་ཐག་ཆོད་པ་ན་དེའི་སྡུག་བསྔལ་
ནི། རྒྱ་ཆེར་རོལ་པ་ལས། འཆི་དང་འཕོ་དང་འཆི་འཕོ་དུས་བྱེད་པ། །
ཕངས་ཤིང་སྡུག་པའི་སྐྱེ་བོ་རྟག་ཏུ་འབྲལ། །ཕྱིར་མི་འོང་ཞིང་འཕྲད་པར་
འགྱུར་མ་ཡིན། །ཤིང་ལས་ལོ་འདྲུལ་འདྲ་ཞིང་ཀླུང་རྒྱུན་མཚུངས། །གསུངས་
པ་ལྟར་ནད་དེར་ཕན་པའི་ཐབས་ཅི་བྱས་ཀྱང་མི་ཕན་པར་སྨན་པས་བོར། །
མོ་བོན་གྱིས་བསླུས། གཉེན་བཤེས་རྣམས་ཀྱིས་འཆི་བར་ཐག་ཆོད་ནས་སྨྲེ་
སྔགས་འདོན། རང་ཉིད་ཀྱང་ཁ་བསྐམས་ཤིང་མཆུ་བརྗེས། སྣ་ནི་ཞོམ།
མིག་ནི་གོར། དབུགས་བརྩེགས་ཤིང་སྔར་བྱས་ཀྱི་ལས་ལ་འགྱོད། མི་ཚེ་
སྟོངས་ཟད་ལ་བཏང་བ་དྲན། ཚེ་གང་བོར་བསགས་པའི་ནོར་ལོངས་སྤྱོད།
213



གཉེན་མཛའ་བཤེས་དང་འབྲལ་མི་ཕོད་བཞིན་འཇིག་རྟེན་ཕ་རོལ་ཏུ་འགྲོ་
དགོས་པའི་སྡུག་བསྔལ་བསམ་ལས་འདས་པ་ཡོད་དོ་སྙམ་དུ་བསམ། དེ་
ཡང་སྐྱེ་བའི་སྡུག་བསྔལ་ནི། གཙོ་བོར་བསྐྱེད་པའི་སྡུག་བསྔལ་དང་། ན་
བའི་སྡུག་བསྔལ་ནི་ཉམས་པའི་སྡུག་བསྔལ། ན་བའི་སྡུག་བསྔལ་ནི་ད་ལྟ་
བདེ་བར་ཡོད་ཀྱང་མི་བདེ་བའི་ངོ་བོར་འགྱུར་ནས་འགྲོ་བས་འགྱུར་བའི་་་་
སྡུག་བསྔལ། འཆི་བའི་སྡུག་བསྔལ་གཙོ་བོར་ལུས་སེམས་གཉིས་སོ་སོར་
འབྲལ་བའི་སྡུག་བསྔལ་ཡིན་ནོ། །གཞན་ཡང་ཆོམ་རྐུན་ལ་སོགས་པས་ལུས་
ལ་མཚོན་བསྣུན་ཏེ་ལོངས་སྤྱོད་འཕྲོག་པ། རྒྱལ་པོ་ལ་སོགས་པས་བཙོན་
རར་བཅུག་སྟེ་བཅིང་བ་དང་བརྡེག་པ། ཉིན་རེ་བཞིན་ཁྲིམས་ཀྱིས་མནར་
ཏེ་མཐར་མིག་འདོན་པ་དང་། རྐང་ལག་གཅོད་པ། གསོད་ལུགས་སྣ་ཚོགས་
པའི་སྒོ་ནས་འཆི་བ། མཐའ་ལ་སྤྱུགས་ཏེ་ནོར་རྫས་ཀུན་ལེན་པ་དང་། རེས་
འགའ་གཏམ་ངན་སྣ་ཚོགས་པས་སྙིང་ལ་ཟུག་རྔུ་སྟེར་བ། ཤི་བའི་འོག་ཏུ་
ངན་སོང་དུ་ལྷུང་དོགས་ནས་སྡུག་བསྔལ་བ་སོགས་མི་སྡུག་པ་དང་འཕྲད་་་་
པའི་སྡུག་བསྔལ་མང་དུ་བསམ། ཚེ་གང་བོར་བཙལ་བའི་ཟས་ནོར་དང་
གཅེས་ཤིང་ཡིད་དུ་འོང་བའི་གཉེན་བཤེས་སོགས་དང་འབྲལ་ཏེ། དེའི་ཡོན་
ཏན་དྲན་དྲགས་ནས་མྱ་ངན་གྱི་སྨྲེ་སྔགས་འདོན་པ་དང་། འདོད་པའི་
དངོས་པོ་ཟད་པ་ལ་ཡིད་རབ་ཏུ་སྐྱོ་བ་སོགས་སྡུག་པ་དང་བྲལ་བའི་སྡུག་་་་
བསྔལ་བསམ། ཚོང་བ་སོགས་ཀྱིས་ཚོང་ཟོང་བརླགས་ནས་ཁེ་སྤོགས་མ་ཐོན་
པ། ཞིང་ལས་པའི་ལོ་ཏོག་ལ་སད་སེར་བཙའ་ཐན། ཆར་ཧ་ཅང་ཆེ་བ། བྱ་
214



དང་འབུ་སྲིན་ཞུགས་པ་སོགས་ཀྱིས་སྟོན་ཐོག་བཟང་པོ་མ་གྲུབ་པ། ཤེས་
རབ་དམན་པས་ཐོས་བསམ་གྱི་བྱ་བ་མ་གྲུབ་པ། རབ་ཏུ་བྱུང་ཡང་ཚུལ་
ཁྲིམས་ཀྱི་མགོ་མ་ཐོན་པར་མཐར་ངན་སོང་དུ་ལྟུང་དགོས་པ་སོགས་གང་ལ་
རེ་བའི་དོན་དེ་དག་འདོད་པ་ལྟར་བཙལ་ཀྱང་མ་རྙེད་དེ་ཡི་ཆད་པའི་སྡུག་
བསྔལ་བསམ། མདོར་ན་འཇིག་རྟེན་ན་དབང་ཆེ་བར་གྲགས་པ་རྣམས་བྲན་
དུ་གྱུར་པ། ཕྱུག་པོ་དབུལ་བོར་སོང་བ། མང་པོ་ཉུང་ངུར་སོང་བ། ཆོས་པ་
འཇིག་རྟེན་པར་སོང་བ། སེམས་བཟང་བ་ཅན་ངན་གཡོ་སྒྱུ་ཅན་དུ་སོང་བ་
སོགས་རྒྱལ་ཁམས་ལ་བརྟགས་ན་ཡང་། སྔར་གྱི་སོ་ན་མི་གནས་པར་ཉེར་
ལེན་གྱི་ཕུང་བོ་ལྔ་བོ་གྲུབ་ཕྱིན་སྡུག་བསྔལ་ཐམས་ཅད་རྒྱས་པའི་རྟེན་བྱེད་
ཕྱི་མའི་སྡུག་བསྔལ་ཀུན་འདྲེན་པར་བྱེད། སྡུག་བསྔལ་གྱི་སྣོད་དུ་འགྱུར།
ཁོ་རང་འདུ་བྱེད་ཀྱི་སྡུག་བསྔལ་ཡིན་པས་དེས་གདུང་བའི་སྡུག་བསྔལ་ཅན་
བསམ་གྱིས་མི་ཁྱབ་པར་ཡོད། དེ་ཡང་བཞི་བརྒྱ་བ་ལས། མཆོག་ལ་ཡིད་ཀྱི་
སྡུག་བསྔལ་ཏེ། །ཐ་མལ་རྣམས་ལ་ལུས་སྐྱེས་སོ། །སྡུག་བསྔལ་གཉིས་ཀྱིས་
འཇིག་རྟེན་འདི། །ཉིན་རེ་ཉིན་རེ་འཇོམས་པར་བྱེད། །ཅེས་གསུངས་པ་
ལྟར། མིའི་ནང་ནས་མཆོག་གྱུར་རྣམས་ལ་ཡིད་ཀྱི་སྡུག་བསྔལ། ཐ་མལ་པ་
རྣམས་ལ་ལུས་ཀྱི་སྡུག་བསྔལ་གཙོ་ཆེ་བས་སྡུག་བསྔལ་དེ་དག་འཁོར་བའི་་་་
སྡུག་བསྔལ་ལས་མ་འདས་པས་ན། དེ་རྣམས་སྤངས་པའི་ཐར་བའི་གོ་
འཕང་ཅི་ནས་ཀྱང་ཐོབ་པར་བྱའོ་སྙམ་དུ་ཤར་སྒོམ་བྱེད། གསུམ་པ་ལྷ་མིན་
གྱི་སྡུག་བསྔལ་བསམ་པ་ལ། འདི་རིགས་དྲུག་གི་གྲངས་ལས་ཟུར་དུ་བཤད་
21 5



ཀྱང་། སྲིད་པའི་འཁོར་ལོ་ཆ་ལྔ་བ་བྲི་ཚེ་མདོ་དྲན་ཉེར་ལས་ལྷ་མིན་དུད་
འགྲོའི་ནང་དུ་བསྡུས་ནས་འགྲོ་བ་ལྔར་ཕྱེས་པ་དེ་དང་སྒོ་བསྟུན། ཡང་སྔོན་
ལྷ་རྣམས་ཀྱིས་བདུད་རྩི་རྙེད་ནས་ལོངས་སྤྱོད་སྐབས་ལྷ་གཤིས་ངན་ཞིག་་་་་་
གིས་ཆང་འཐུངས་ཏེ་ར་རོ་བར་གྱུར་ཏེ་གྱོད་བྱེད་པ་ལ། ཁྱོད་ནི་ལྷ་མ་ཡིན་
ཞེས་བསྐྲད་པའི་བརྒྱུད་པ་དེ་རྣམས་ལ་ལྷ་མ་ཡིན་དུ་གྲགས། ལས་ཀྱི་དབང་
གིས་དེའི་རིགས་སུ་སྐྱེས་ཙམ་ནས་ལྷའི་དཔལ་འབྱོར་ལ་ཕྲག་དོག་མི་བཟད་
པ་སྐྱེས་ཏེ་ལྷ་རྣམས་དང་གཡུལ་བཀྱེ་བར་རྩོམ་པ་ན། འཛམ་གླིང་འདིར་
དགེ་བ་སྒྲུབ་མཁན་སྟོབས་ཆེ་ཚེ། ཀླུའི་རྒྱལ་པོ་དགའ་བོ་དང་། ཉེ་དགའ་
གཉིས་ཆུ་མཚམས་ན་གནས་པས་འགོག་ཅིང་། སྡིག་པ་བྱེད་མཁན་མང་ཚེ་
འགོག་མི་ཐུབ་པར་གཡུལ་ངོར་ཞུགས་པ་ན་ལྷ་མིན་རྣམས་གསོད་པ་དང་།
ཡན་ལག་དུམ་བུར་གཅོད་པའི་སྡུག་བསྔལ་ཤིན་ཏུ་ཆེ། ལྷ་མིན་རྣམས་ཤེས་
རབ་ཆེ་ཡང་རྣམ་སྨིན་གྱིས་སྒྲིབ་པ་ཤས་ཆེ་བས་རྟེན་དེར་བདེན་པ་མཐོང་
དུ་མི་རུང་ངོ་། །བཞི་བ་ལྷའི་སྡུག་བསྔལ་ནི། བཤེས་སྤྲིངས་ལས། ལུས་ཀྱི་ཁ་
དོག་མི་སྡུག་འགྱུར་བ་དང་། །སྟན་ལ་མི་དགའ་མེ་ཏོག་ཕྲེང་རྙིང་དང་། །
གོས་ལ་དྲི་མ་ཆགས་དང་ལུས་ལས་ནི། །སྔོན་ཆད་མེད་པའི་རྡུལ་འབྱུང་ཞེས་
བགྱི་བ། །མཐོ་རིས་འཆི་འཕོ་སྦྲོན་བྱེད་འཆི་ལྟས་ལྔ། །ཞེས་སོགས་ལྟར་
འདོད་ལྷ་རྣམས་ལ་མི་བཞིན་སྐྱེ་རྒ་ན་འཆིའི་སྡུག་བསྔལ་མེད་ཀྱང་། འཆི་
བའི་དུས་ལ་ཉེ་བ་ན། ལུས་ཀྱི་བཀྲག་མདངས་ཉམས་པ། བདེ་བའི་སྟན་ལ་
སྡོད་སྙིང་མི་འདོད་པ། མེ་ཏོག་གི་ཕྲེང་བ་རྙིང་བ་དང་གོས་ལ་དྲི་མ་ཆགས་
216



པ། ལུས་ལས་སྔོན་མེད་པའི་དྲི་ང་བ་འབྱུང་བ་སྟེ་འཆི་ལྟས་ལྔ་དང་། ལུས་
ཀྱི་འོད་ཆུང་བ། ཁྲུས་ཆུ་ལུས་ལ་ཆགས་པ། གོས་རྒྱན་ལས་སྒྲ་མི་སྙན་པ་
འབྱུང་བ། མིག་འབྱེད་འཛུམ་བྱེད་པ། ཡིད་གཅིག་ལ་ཆགས་པ་སོགས་ཉེ་
བའི་འཆི་ལྟས་ལྔ་རྣམས་འབྱུང་ལ། འཆི་ལྟས་དེ་རྣམས་བྱུང་ནས་འཆི་
བའི་བར་ལ་ཞག་བདུན་རེ་འགྲོ་ཞིང་སྡུག་བསྔལ་བསམ་གྱིས་མི་ཁྱབ་པ་ཤིན་
ཏུ་ཡང་བའི་གནས་ཏེ། རྒྱལ་ཆེན་རིགས་བཞི་བའི་ཞག་བདུན་ལ་མི་
ལོ་ཕྱེད་དང་བཞི་བརྒྱ་ཡོད་ཅིང་། དེ་ནས་སྟེང་མ་སྟེང་མར་རིམ་གྱིས་
འཕེལ་ཏེ། གཞན་འཕྲུལ་དབང་བྱེད་ཀྱི་ཞག་བདུན་ལ། མི་ལོ་ཁྲི་ཕྲག་
གཅིག་དང་སྟོང་ཕྲག་གཉིས་དང་ཆིག་བརྒྱ་ཡོད་པར་ངེས་ལ། དེའི་རིང་ལ་
སེམས་ཀྱི་སྡུག་བསྔལ་ཇི་ལྟར་ཡོད་ན། སྤྱིར་ལྷ་རྣམས་ཀྱིས་གང་དུ་སྐྱེ་བ། །
གང་ནས་སྐྱེས་པ། ལས་ཅི་བྱས་པས་སྐྱེས་པའི་གནས་སྐབས་གསུམ་པོ་ཤེས་
པས་དགེ་བ་མ་སྤྱད་པར་མི་དགེ་བ་སྤྱད་པའི་ལས་ཀྱི་འབྲས་བུར་ངན་སོང་
དུ་འགྲོ་བར་ཤེས་ཚེ། སྙིང་ཚ་བའམ་རིམས་ནད་ཚ་བ་ཞེས་བྱ་བས་བཏབ་
པས་མནར་མེད་པའི་དམྱལ་བའི་སྡུག་བསྔལ་ལས་དྲུག་ལྷག་བཅུ་འགྱུར་་་་་
གྱིས་སེམས་ཀྱི་སྡུག་བསྔལ་བཟོད་དཀའ་བ་འབྱུང་བར་གསུངས་པ་ལ་ལྟོས་
ན། རང་རེ་མི་ལོ་བརྒྱད་ཅུ་དགུ་བཅུ་ཚེའི་རིང་མཐའ་ཡིན་ལ། དེའི་རིང་ལ་
སྡུག་བསྔལ་རྣམ་པ་དུ་མས་ཉིན་མཚན་ཁོར་ཡུག་ཏུ་གཙེས་ན་ཡང་ལྷའི་འཆི་
ལྟས་ཀྱི་སྡུག་བསྔལ་ལ་ལྟོས་ན་ཡིད་ཙམ་པ་ཞིག་ལས་མེད། ལྷ་བསོད་ནམས་
ཆུང་བ་རྣམས་ཀྱིས་ཆེན་པོའི་དཔལ་འབྱོར་མཐོང་བ་ན་ཡིད་མི་བདེ་བ་་་་་
.
217



དང༌། ལྷ་སྟོབས་ཆེ་བ་རྣམས་ཀྱིས་ཆུང་བ་རྣམས་གནས་ནས་སྐྱོད་པ་སོགས་
ཀྱི་སྡུག་བསྔལ་ཆེན་པོ་འབྱུང་། ཁམས་གོང་མ་གཉིས་ཀྱི་ལྷ་རྣམས་ལ་སྡུག་
བསྔལ་གྱི་སྡུག་བསྔལ་མེད་ཀྱང་། འགྱུར་བའི་སྡུག་བསྔལ་དང་། ཁྱབ་པ་
འདུ་བྱེད་ཀྱི་སྡུག་བསྔལ་ཕོལ་མིག་ཚ་བ་ལྟ་བུ་ཡོད་ལ། དགེ་བའི་འབྲས་བུ་
ཟད་ནས་སླར་ངན་སོང་དུ་ལྷུང་བ་སོགས་འཁོར་བའི་སྡུག་བསྔལ་མཐའ་་་་་
དག་སྤངས་པའི་ཐར་བའི་གོ་འཕང་ཐོབ་པར་བྱའོ་སྙམ་དུ་བསམ། གསུམ་
པ་མཇུག་དང་ཐུན་མཚམས་སྔར་དང་འདྲའོ། །གཉིས་པ་ཐར་བར་བགྲོད་
པའི་ལམ་གྱི་རང་བཞིན་གཏན་ལ་དབབ་པ་ལ། ཐུན་གྱི་ངོ་བོ་ལ་ཇི་ལྟར་བྱ་
བ་དང་། ཐུན་མཚམས་སུ་ཇི་ལྟར་བྱ་བའི་ཚུལ་གཉིས། དང་པོ་ལ་སྦྱོར་
དངོས་མཇུག་གསུམ་ལས། སྦྱོར་བ་སྐྱབས་ཀུན་འདུས་པའི་གསོལ་འདེབས་
སོགས་སྔར་བཞིན་བྱས་ཏེ། རང་དང་མར་གྱུར་པའི་སེམས་ཅན་གྲངས་མེད་
པ་འདི་དག་འཁོར་བའི་གནས་སུ་ཡུན་རིང་ལ་ཤུགས་དྲག་པོའི་སྡུག་བསྔལ་
སྣ་ཚོགས་མྱོང་བཞིན་དུ་ཡོད་པ་འདི་ལས་ཐར་བའི་ཐབས་དོན་དུ་གཉེར་་་་་
བའི་བློ་བསྐྱེད་ནས། ལམ་བསླབ་པ་གསུམ་ལ་ཚུལ་བཞིན་དུ་སློབ་པའི་
གེགས་བྱེད་སྦྱངས་ཏེ། ཡོན་ཏན་གོང་དུ་འཕེལ་བའི་རྟོགས་པ་ཁྱད་པར་
ཅན་སྐྱེ་བའི་ཆེད་དུ་བྱིན་རླབས་ཞུས་ཏེ་བདུད་རྩི་འབེབས་སྦྱང་སོགས་་་་་་་
བྱའོ། །གཉིས་པ་དངོས་གཞི་ནི། རང་གི་སྤྱི་གཙུག་ཏུ་བླ་མ་ཐུབ་དབང་རྡོ་རྗེ་
འཆང་གསལ་བཏབ་སྟེ། ལམ་གྱི་རང་བཞིན་ཇི་ལྟར་ཉམས་སུ་ལེན་ན།
ག་རེ་རང་ཅག་རྣམས་སྔོན་ཐོག་མ་མེད་པ་ནས་འཁོར་བའི་མལ་སྟོང་འདིར་
218



སྡུག་བསྔལ་གྱི་ཚོར་བ་ཟུག་གཟེར་ལྟ་བུ་རྒྱུན་དུ་མྱོང་བ་མངོན་སུམ་གྱིས་་་་་་
གྲུབ་འདུག་པ་འདི་དང་འབྲལ་བ་ལ་དེའི་རྒྱུ་ངོས་འཛིན་དགོས། དེ་གང་
ཡིན་ན་རྩ་བ་ལས་ཉོན་གཉིས་ཡིན། དེའི་ནང་ནས་ཀྱང་གཙོ་བོ་ཉོན་མོངས་
ཡིན་པ་ཡང་། སྤྱོད་འཇུག་ལས། གལ་ཏེ་ལྷ་དང་ལྷ་མིན་རྣམས། །ཐམས་
ཅད་བདག་ལ་དགྲར་ལངས་ཀྱང་། །དེ་དག་གིས་ཀྱང་མནར་མེད་པའི། །མེ་
ནང་འཁྲིད་ཅིང་འཇུག་མི་ནུས། །ཉོན་མོངས་སྟོབས་ཆེན་དགྲ་འདིས་ནི། །
གང་དང་འཕྲད་ན་རི་རབ་ཀྱང་། །ཐལ་བར་ཡང་ནི་མི་ལུས་པ། །དེར་
བདག་སྐད་ཅིག་གཅིག་ལ་འདོར། །ཞེས་པ་ལྟར་འགྲོ་བ་ཐམས་ཅད་བདག་
གི་སྟེང་དུ་དགྲར་ལངས་ཀྱང་ཕྱི་མར་ངན་སོང་གི་སྡུག་བསྔལ་ལ་སྦྱར་མི་་་་་
ནུས། །ཉོན་མོངས་པའི་དགྲ་འདི་དང་འཕྲད་ན་ལུས་ངག་ཐམས་ཅད་ཐལ་
བར་གཏོང་བ་ལས་འོས་མེད། ཉོན་མོངས་གཞན་རྣམས་བར་བར་འགག་
སྲིད་མོད། བདག་ཏུ་འཛིན་པའི་དགྲ་འདི་བདག་མེད་རྟོགས་པའི་ཤེས་
རབ་རང་རྒྱུད་ལ་མ་སྐྱེས་པར་འཇོམས་པར་བྱེད་མི་ཐུབ། བདག་འཛིན་
འདི་སྤངས་ན་ངན་སོང་དུ་སྐྱེ་བའི་ལས་ཤིག་བསགས་ཡོད་ཀྱང་། དཔེར་
ན་ཞིང་ས་སྐམ་པོ་ལ་ས་བོན་བཏབ་ཀྱང་ཆུ་ལུད་སོགས་དང་མ་འཕྲད་ན་་་་་་
འབྲས་བུ་བསྐྱེད་མི་ནུས་པ་ལྟར་ངན་འགྲོར་སྐྱེ་བ་ལེན་མི་ནུས་པ་ནི། རྣམ་
འགྲེལ་ལས། སྲིད་པའི་སྲེད་ལས་རྣམ་བརྒལ་བས། །ལས་གཞན་འཕེན་ནུས་
མ་ཡིན་ཏེ། །ལྷན་ཅིག་བྱེད་པ་ཟད་ཕྱིར་རོ། །ཞེས་གསུངས། དེ་ཡང་ཉོན་
མོངས་པ་ཞེས་པ། ཆགས་སྡང་དབང་གིས་སེམས་བློང་བློང་བོར་བྱེད་པའི་
219



སེམས་མ་ཞི་བ་གཅིག་གི་སྟེང་དུ་ངོས་འཛིན་དགོས། ཐོག་མེད་ནས་གོམས་
པས་ང་ང་ཞེས་དམ་སྦྲེངས་སྦྲེངས་ཡོད་པ་དེ་ལ་སེམས་ཀྱིས་དཔྱད་ན། ཕུང་
བོ་ལྔ་ཚོགས་ཙམ་པ་སྐད་ཅིག་ལ་འཇིག་པའི་ཆོས་ཅན་དེ་ལ་བརྟེན་ནས་་་་་་
ཉོན་མོངས་དུག་གསུམ་ཤོག་གུ་ལ་སྣུམ་ཕོག་པ་ལྟར་དབྱེ་དཀའ་ཞིང་། བག་
ལ་ཉལ་བའི་ཚུལ་དུ་ཡོད་པ། དཔེར་ན་མི་ནད་རོ་ཅན་འཕྲལ་དུ་བདེ་བར་
ཡོད་ཀྱང་ཁོང་ན་གནས་པའི་ནད་དེ་ཉིད་སློང་བྱེད་ཀྱི་ཟས་ཟོས་པས་དེ་་་་་་
འཕྲལ་ཟུག་གཟེར་བསྐྱེད་པ་ལྟར། ཡིད་དུ་འོང་བའི་དངོས་པོ་གང་དང་
གང་མཐོང་བ་ན། དེས་གསོས་བཏབ་པའི་འདོད་ཆགས་བག་ལ་ཉལ་བའི་
ཚུལ་དུ་ཡོད་པ་མངོན་གྱུར་དུ་ལངས་ཏེ་ལོངས་སྤྱོད་འདོད་པའོ། །ཡིད་མི་
མཛའ་བའི་དགྲ་ཞིག་མཐོང་བ་ན་མནར་སེམས་ཀྱིས་མི་འདོད་པ་སྒོ་ཀུན་་་་་
ནས་བྱེད་འདོད་པའོ། །བྱེད་ལས་ནི་ལུས་ཚ་བ་སྐྱེས། གདོང་དམར་པོར་
སོང་། ལག་པ་ལ་རྡུལ་འབྱུང་བས་མེ་དངོས་དང་འདྲ། ང་རྒྱལ་ནི་རི་མཐོན་
པོའི་རྩེ་ནས་མར་བལྟ་བ་དང་འདྲ་བར་བདག་འཛིན་གྱི་དབང་གིས་རིགས་
དང་སྒྱུ་རྩལ། ནོར་དང་དབང་ཕྱུག ཐོས་སོགས་ཀྱི་ཡོན་ཏན་སོགས་གང་གི་
ཆ་ནས་གཞན་ཞིག་ལ་དམིགས་ཏེ། འདིས་ང་ཡི་བ་སྤུ་ཙམ་ཡང་མི་དོ་ཞེས་
ཁེངས་པའི་རྣམ་པ་ཅན་གྱི་ཉོན་མོངས་དེ་ལྟ་བུ་ཞིག་ཡིན། མུན་པ་ནག་པོའི་
ཁང་བའི་ནང་དུ་དངོས་པོ་ཅི་འདྲ་ཡོད་ཀྱང་ཁ་དོག་དང་དབྱིབས་སོགས་ཀྱི་
ལེགས་ཉེས་མི་མཐོང་བས་སོ་སོར་འབྱེད་མི་ཐུབ་པ་ལྟར། ལས་འབྲས་དང་
བདེན་བཞིའི་བླང་དོར་མཐོང་བ་ལ་རྨོངས་ཤིང་མི་གསལ་བའི་སེམས་བྱུང་
220



རྨོངས་པ་དང༌། བདེན་མེད་རྟོགས་པའི་རིགས་པ་ཡེ་ཤེས་དང་འཛིན་
སྟངས་དངོས་འགལ་དུ་ཞུགས་པའི་ཤེས་རབ་ཉོན་མོངས་ཅན་དེ་རྣམས་མ་
རིག་པ་ཡིན། དཀོན་མཆོག་གསུམ་དང་ལས་འབྲས་སོགས་གསུང་རབ་ནས་
བཤད་པ་བདེན་ནམ་མི་བདེན་སྙམ་པས་ཡིད་ལ་ངེས་ཤེས་བསྐྱེད་པ་ལ་་་་་་
གེགས་བྱེད་པའི་བློ་རྩེ་གཉིས་པ་དེ་ཐེ་ཚོམ་ཡིན། དཔེར་ན་ལམ་རྒྱུས་མེད་
པའི་སར་ལམ་ཁ་དབྲག་གི་མདོར་བསྡད་པ་ལྟ་བུ་དང་། མི་རྟག་པ་ཡིན་
པས་རང་དུས་སྐད་ཅིག་གཉིས་པར་འཇིག་ཅིང་། དུ་མ་ཚོགས་པའི་ཕུང་བོ་
ལྔ་ལྟ་བུའི་གདགས་གཞིའི་སྟེང་དུ་ང་དང་ང་ཡི་བར་འཛིན་པའི་ཤེས་རབ་་་
ཉོན་མོངས་ཅན་དེ་འཇིག་ཚོགས་ལ་ལྟ་བ་དང༌། མཐར་འཛིན་གྱི་ལྟ་བ།
ལོག་ལྟ། མཆོག་འཛིན་གྱི་ལྟ་བ། ཚུལ་ཁྲིམས་རྟུལ་ཞུགས་མཆོག་འཛིན་གྱི་ལྟ་
བ་སྟེ། ཉོན་མོངས་བཅུ་བོ་རེ་རེ་ཡང་ཕྱི་ནང་གི་རྒྱུ་རྐྱེན་གཉིས་གཉིས་ལས་
སྐྱེས་ཤིང་། སྐྱེ་ཚུལ་ནི་སྔ་མ་གཉིས་ལ་མཚོན་ན། ཕྱིའི་རྐྱེན་མཛའ་དང་མི་
མཛའི་དངོས་པོ་དང་། ནང་གི་རྒྱུ་ཚུལ་མིན་ཡིད་བྱེད་ཀྱི་རྟོག་པའི་དབང་
གིས་དངོས་པོ་འདི་བདག་གིས་ཐོབ་ན་སྙམ་པ་དང་། གཞན་དངོས་པོ་འདི་
དང་བྲལ་ན་སྙམ་པའི་ཆགས་པ་དང་ཞེ་སྡང་བའི་སེམས་བྱུང་སྐྱེ་བ་ལྟ་བུ་་་་
ཡིན། དེ་ལྟར་བཅུ་བོ་མངོན་གྱུར་དུ་སྐྱེར་བཅུག་ནས་དམིགས་རྣམ་ཚུལ་
བཞིན་བསམས་ན། རྗེས་སོར་དེ་དག་ནམ་སྐྱེས་པ་ན་སྔར་འདྲིས་ཀྱི་མི་ཞིག་
སྐྱེ་བོ་ཁྲི་ཕྲག་ཚོགས་པའི་ནང་ནས་ངོས་ཟིན་པ་ལྟར། ཉོན་མོངས་གང་བྱུང་
ངོས་ཟིན་པ་ལ་དཀའ་ལས་མེད། དེ་རྣམས་ལས་ཀྱང་། མ་རིག་པ་དང་།
221



ལོག་ལྟ་གཉིས་རྩ་བ་ནས་མ་ཆོད་ན། མེ་ལོང་དུ་གཟུགས་བརྙན་འཆར་བ་
ལྟར། ཉོན་མོངས་འཕེལ་བའི་རྟེན་བྱེད། དགྲ་གཉེན་མཐོང་ཙམ་ནས་ཉོན་
མོངས་མངོན་གྱུར་དུ་སྐྱེས་པས་དམིགས་པའི་སྒོ་ནས་ཉོན་མོངས་འཕེལ་་་་་
བར་བྱེད། གྲོགས་ངན་ཉོན་མོངས་ཅན་དང་འཕྲད་ན། དགེ་བའི་བཤེས་
གཉེན་དང་དམ་པའི་ཆོས་ལས་རིང་དུ་གྱུར་ཏེ། ཀུན་སྤྱོད་འདུ་འཛི་སོགས་
ལ་བརྟེན་ནས་ཉོན་མོངས་འཕེལ་བར་བྱེད་པ། མི་དགེ་བའི་བཤེས་གཉེན་
གྱིས་ལོག་བཤད་བགྱིས་པ་ཉན་པ་དང་། ཧ་ཅང་འདྲིས་ཆེ་བ་དང་། མི་
འདིས་ཕན་གནོད་འདི་ལྟར་བྱས་སོ་སྙམ་པའི་ཆགས་སྡང་གིས་སྒྲོ་འདོགས་
པ་དང་། མི་འདིས་སྡིག་པ་ཆེན་པོ་འདི་བྱས་ནའང་ད་ལྟ་སྐྱིད་པར་
འདུག མི་འདིས་དགེ་བ་རྒྱ་ཆེན་པོ་བསྒྲུབས་ཀྱང་། ད་ལྟ་རྒུད་པའི་
སྡུག་བསྔལ་འདི་འདྲ་ཡིན་པས་ལས་འབྲས་མི་བདེན་སྙམ་པ་ལྟ་བུའི་ཚུལ་་་་་
མིན་ཡིད་བྱེད་ཀྱི་སྒོ་ནས་ཉོན་མོངས་འཕེལ་བར་བྱེད་པའི་རྒྱུ་དྲུག་པོ་ངོས་་་་
འཛིན་པའི་ཚེ། དགེ་བཤེས་འབན་གྱི་ཞལ་ནས། ང་ནི་རང་སེམས་ཉོན་
མོངས་པའི་ཁ་སྒོར་གཉེན་པོའི་མདུང་ཐུང་བཟུང་སྟེ། ཁོ་སྒྲིམ་ན་ང་ཡང་
སྒྲིམ། ཁོ་གློད་ན་ང་ཡང་གློད་ཅེས་གསུངས་པ་དང་། རྗེ་དགེ་འདུན་གྲུབ་
ཀྱིས། དགྲ་ནང་ན་འདུག་པའི་བདག་འཛིན་ཐུལ། །གསུངས་པ་ལྟར་ཐར་བ་
ཐོབ་པའི་གཙོ་བོ་ཉོན་མོངས་བདག་འཛིན་ལ་དགྲར་བལྟས་ནས་སྤོང་མ་་་་
ཐུབ་ན་ངལ་བ་འབྲས་མེད་ཡིན་པས། ངེས་ཤེས་རྙེད་ནས་དེའི་གཉེན་པོ་
བསྟེན་པ་གལ་ཆེ། དེ་ཡང་ལས་ཉོན་གྱི་དབང་གིས་སྐྱེ་བ་བླངས་པ་རྣམས་
222



འཆི་བ་ལས་མ་འདས་པས། ཕྱི་དབུགས་ཆད་ཁའི་དུས་ཀྱི་འཆི་སེམས་
རགས་པ་དང་། ཕྱི་དབུགས་ཆད་ནས་ནང་དབུགས་མ་ཆད་པའི་བར་གྱི་
འཆི་སེམས་ཕྲ་མོ་ལུང་མ་བསྟན་གྱི་སེམས་ཡིན་ལ། རགས་པའི་སྐབས་ཀྱི་མི་
དགེ་བའི་བློ་དང་། དཀོན་མཆོག་རྗེས་སུ་དྲན་པའི་དགེ་བའི་བློ་གཉིས་
ལས་སྔར་གོམས་པ་གང་ཤས་ཆེ་བ་དེ་ཉིད་མངོན་གྱུར་དུ་སྐྱེ་ལ། སྡིག་པ་
མང་དུ་བྱས་པ་ཞིག་འཆི་ཁར་གསལ་འདེབས་སོགས་ཀྱིས་དགེ་སེམས་་་་་་་
མངོན་དུ་གྱུར་ན་བདེ་འགྲོར་སྐྱེ། དགེ་བ་བྱས་པ་ཞིག་གིས་སྡིག་སེམས་
མངོན་དུ་གྱུར་ན་ངན་འགྲོར་སྐྱེ། དེས་ན་འཆི་ཁར་དགེ་བའི་གཏམ་སྣ་
ཚོགས་སྨྲ་ཞིང་། དེ་བཞིན་གཤེགས་པའི་མཚན་དང་གཟུངས་སྔགས་
བརྗོད་པ་སོགས་དགེ་སེམས་མངོན་གྱུར་དུ་སྐྱེ་བའི་ཐབས་ལ་འབད་པར་་་་་
བྱའོ། །དེ་ལྟར་འཁོར་བའི་སྡུག་བསྔལ་རྒྱུ་དང་བཅས་པ་གཏན་ནས་འགོག་
པ་འགོག་བདེན་ཡིན། དེ་ཐོབ་པ་ཐར་བ་ཐོབ་པའམ། རྣམ་པར་གྲོལ་བའི་
བདེ་བ་ཐོབ་པ་བྱ་བ་ཡང་དེ་ཉིད་ཡིན། འགོག་པ་དེ་ཡང་རྒྱུ་མེད་རྐྱེན་མེད་
དུ་མི་འབྱུང་བས་རྒྱུ་བསླབ་པ་རིན་པོ་ཆེ་རྣམ་པ་གསུམ་ལས་འབྱུང་བ་ཡིན།
བསླབ་པ་གསུམ་པོ་དེ་ཉིད་ཁོ་ན་ལམ་བདེན་ཡིན། དེ་བཞིན་བསྒོམས་པ་ལ་
བརྟེན་ནས་སྡུག་བསྔལ་གྱི་ཡིད་འབྱུང་། དེ་རྒྱུ་དང་བཅས་པ་སྤངས་པས་
འགོག་པ་ཐོབ་འདོད་ན་དེ་ཐམས་ཅད་ལམ་གྱིས་བྱེད་པས་ཀུན་འབྱུང་གི་་་་
ནད་ཞི་བའི་ཞི་བ་མྱང་འདས་ཐོབ་ཕྱིར་ལམ་ལ་སློབ་དགོས། ཐར་བར་
བགྲོད་པའི་ལམ་གྱི་གཙོ་བོ་ནི། སྐྱེས་བུ་ཆུང་ངུ་དང་ཐུན་མོང་བའི་མི་དགེ་
223



བཅུ་སྤོང་གི་ཚུལ་ཁྲིམས། སྐྱེས་བུ་འབྲིང་དང་ཐུན་མོང་བའི་སོ་སོར་ཐར་
བའི་ཚུལ་ཁྲིམས། དེའི་སྟེང་དུ་ཐུན་མོང་མ་ཡིན་པ་བྱང་སེམས་ཀྱི་སྡོམ་པ་
དང་། གསང་སྔགས་ཀྱི་སྡོམ་པའི་ཚུལ་ཁྲིམས་དང་བཅས་བསྟན་པ་ཡོངས་
སུ་རྫོགས་པའི་ཚུལ་ཁྲིམས་ཀྱི་བསླབ་པ་དང་། སྐྱེས་བུ་ཆུང་ངུ་དང་ཐུན་མོང་
བ་མི་རྟག་པ་རགས་པ་བསྒོམ་པའི་ཏིང་ངེ་འཛིན་དང་། འབྲིང་དང་ཐུན་
མོང་བ་འཁོར་བ་མཐའ་དག་སྡུག་བསྔལ་དུ་ཤེས་ནས་བདེན་བཞི་བསྒོམ་པ་
ནས། ཐུན་མོང་མ་ཡིན་པ་མ་རྒན་སེམས་ཅན་ལ་དམིགས་པའི་རྒྱུ་འབྲས་
མན་ངག་བདུན་དང་། ཆེས་ཐུན་མོང་མ་ཡིན་པ་ལམ་རིམ་གཉིས་སོགས་
ཉམས་སུ་ལེན་པའི་ཏིང་ངེ་འཛིན་ལ་བསླབ་པ་དང་། ཐུན་མོང་བ་ཆོས་
ཐམས་ཅད་བདག་མེད་པ་སོགས་བདེན་བཞིའི་ཕྱོགས་དང་། རྟེན་འབྲེལ་
ཡན་ལག་བཅུ་གཉིས་བསྒོམ་པ་དང་། ཐུན་མོང་མ་ཡིན་པ་ཕྱིན་དྲུག་གི་ཕྱི་
མ་དང་། སྟོང་བ་དང་རྟེན་འབྲེལ་བསླུ་བ་མེད་པ་གཉིས་ཕན་ཚུན་འགལ་
བ་མེད་པར་གཅིག་གྲོགས་སུ་གཅིག་སོང་བའི་ཟབ་མོ་དབུ་མའི་ལྟ་བ་དང་། །
ཐེག་ཆེན་ཐུན་མོང་མ་ཡིན་པ་རྫོགས་རིམ་སྐབས་ཀྱི་སྤྲོས་མེད་ཀྱི་ཤེས་རབ་་་
སོགས་བསྟན་པ་ཡོངས་རྫོགས་ཉམས་སུ་ལེན་པའི་ལྷག་པ་ཤེས་རབ་ཀྱི་་་་་
བསླབ་པ་སྟེ། ལམ་བསླབ་པ་གསུམ་ལ་སློབ་དགོས། དེ་ཡང་བཤེས་སྤྲིངས་
ལས། མགོའམ་གོས་ལ་གློ་བུར་མེ་ཤོར་ན། །དེ་དག་ཕྱིར་བཟློག་བགྱི་བ་
བཏང་ནས་ཀྱང་། །ཡང་སྲིད་མེད་པར་བགྱིད་སླད་འབད་འཚལ་ཏེ། །དེ་
བས་ཆེས་མཆོག་དགེ་བ་གཞན་མ་མཆིས། །ཞེས་གསུངས་པ་ལྟར་བདག་ཏུ་
224



，
འཛིན་པ་དང་འཛིན་སྟངས་དངོས་འགལ་དུ་ཞུགས་པའི་ཤེས་རབ་ཀྱི་་་་་་་
བསླབ་པ་ལ་སློབ་དགོས། དེས་ན་འཁོར་བའི་རྩ་བ་གཅོད་པ་ལ་ལྷག་པ་ཏིང་
ངེ་འཛིན་གྱི་བསླབ་པ་ལ་བསྟེན་དགོས། དེ་གཉིས་ཀྱི་གཞི་རྟེན་མེད་དུ་མི་
རུང་བ་ཚུལ་ཁྲིམས་ཀྱི་བསླབ་པ་སོགས་ལ་བཀའ་ཚད་མ་དང་རིགས་པས་་་་
བརྟགས་ནས་ཡིད་ཆེས་བསྐྱེད་ཅིང་ཚུལ་བཞིན་དུ་བསླབ་པར་བྱེད། དེ་ཡང་
ཚུལ་ཞེས་པ་ཉོན་མོངས་པའི་ཕྱོགས་ལས་ལྡོག་པས་ན་ཚུལ། དེ་དོན་ཉམས་
སུ་ལེན་རྒྱུའི་ཁྲིམས་ཡིན་པས་ཚུལ་ཁྲིམས། ཕྱི་རོལ་གྱི་མི་དགེ་བའི་ཕྱོགས་
འགོག་པས་ཆུ་ལོན་ལྟ་བུ། ཆོས་བྱེད་ལུགས་མ་ནོར་བར་དང་པོ་ཚུལ་ཁྲིམས་
ནས་ཞུགས་ན་ལྡབ་རྐྱང་མི་དགོས་པ་དང་། ཚུལ་ཁྲིམས་མངོན་ལྐོག་མེད་
པར་བསྲུངས་ན་བརྟག་ཐུབ་ཅིང་། སླད་ནས་སུ་འདྲ་ཞིག་ཡིན་ཡང་ཡིད་
ཆེས་པར་ཡོད་པས་མཐའ་བཟང་བ། ། ཚུལ་ཁྲིམས་ལ་བརྟེན་ནས་སྡུག་
བསྔལ་གྱི་རྩ་བ་ཉོན་མོངས་པ་ཐམས་ཅད་རྩད་ནས་དབྱུང་དགོས་པས་སྐྱེས་
བུ་འབྲིང་གི་ཡང་རྩ་བ་ཡིན་ཞིང་། ཁམ་པ་ལུང་བའི་ཞལ་ནས། མུ་
གེ་བྱུང་ཙ་ན་ཐམས་ཅད་ནས་ཀྱི་སྟེང་དུ་འོང་། དེ་བཞིན་དུ་ཐམས་ཅད་
ཚུལ་ཁྲིམས་ཀྱི་སྟེང་དུ་ཀོར་ཀོར་འོང་བས་འདི་ལ་འབུངས་ཤིག །ཚུལ་
ཁྲིམས་དག་པའང་ལས་འབྲས་མ་བསམས་པ་ལ་མི་འོང་བས། ལས་འབྲས་
སེམས་པ་མན་ངག་ཡིན་གསུངས་པ་ལྟར་ཚུལ་ཁྲིམས་བླངས་ཤིང་དགག་་་་་་
སྒྲུབ་གནང་གསུམ་གྱི་བཅས་མཚམས་ལས་ཅུང་ཟད་ཀྱང་མ་འདས་པར་་་་་
བསྲུངས་ན་ཡོན་ཏན་ཐམས་ཅད་དང་། མཐའི་བྱང་ཆུབ་ཀྱང་འབྱུང་བ་
225



ཡང་། བཤེས་སྤྲིངས་ལས། ཁྲིམས་ནི་རྒྱུ་དང་མི་རྒྱུའི་ས་བཞིན་དུ། །ཡོན་
ཏན་ཀུན་གྱི་གཞི་རྟེན་ལགས་པར་གསུངས། །ཞེས་གསུངས་པར་མ་ཟད། ཤ་
ར་བ་ཆེན་པོས་ཀྱང་། སྤྱིར་ལེགས་ཉེས་ཅི་བྱུང་ཡང་ཆོས་ལ་བསྟེན་པ། དེའི་
ནང་ནས་ཀྱང་འདུལ་བ་ནས་ཇི་ལྟར་འབྱུང་བ་ལ་བསྟེན་ན། ལྡབ་རྐྱང་མི་
དགོས་པ། ཞེ་གཙང་བ། བརྟག་ཐུབ་པ། ཉམས་དགའ་བ། མཐའ་བཟང་བ་
ཡིན་གསུངས་ན། ཚུལ་ཁྲིམས་བསྲུང་བ་ལ་དྲན་ཤེས་ཀྱིས་དུས་ཀུན་ཏུ་སྒོ་
གསུམ་ལ་བྱ་ར་བྱས་ནས་འགྲོ་བའི་ཚེ་ན་སྟོན་པའི་རྣམ་ཐར་བཞིན་མིག་་་་་་
གཉའ་ཤིང་གང་ལས་མི་བལྟ་བ། མིག་སྣའི་རྣམ་ཤེས་གཟུགས་སོགས་ལ་མི་
གཡེང་བ། འཕགས་པ་ཀ་ཏྱཱ་ན་འཁོར་ལྔ་བརྒྱ་བཅས་རྒྱལ་པོ་རབ་སྣང་གི་
ཕོ་བྲང་དུ་བྱོན་པ་ཇི་ལྟ་བུར་རང་བཞིན་གྱི་ཁ་ན་མ་ཐོ་བ་ལྟ་ཞོག བཅས་
རྐྱང་རྣམས་ལ་ཡང་ལེགས་པར་འཛེམས། ཉེས་བྱས་ཕྲ་མོས་མ་གོས་ན།
འཁོར་ལོས་བསྒྱུར་རྒྱལ་ཞིག་གིས་བདེན་ཚིག་བརྗོད་ན་ཤིང་སྐམ་པོ་ལ་མེ་་་་
ཏོག་གཅིག་སྐྱེས། དགེ་སློང་ཚུལ་ཁྲིམས་དག་པ་གཅིག་གི་བདེན་ཚིག་གིས་
མེ་ཏོག་བཅུ་སྐྱེས་པས་དགེ་སློང་རྣམ་དག་གཅིག་འཁོར་ལོས་བསྒྱུར་བ་བཅུ་
ལས་བསོད་ནམས་ཆེ་བ་ཡིན་གསུངས་པ་ལྟར། སྔོན་སློབ་དཔོན་ཆོས་མཆོག་
གིས་རྒྱ་གར་དུ་ཤིང་སྡོང་སྐམ་པོ་ཞིག་གི་རྩར་བྱོན། ང་ཚུལ་ཁྲིམས་རྣམ་པར་
དག་ན་ཤིང་ཁྱོད་ལ་མེ་ཏོག་བཅུ་སྐྱེ་བར་ཤོག་ཅེས་གསུངས་པ་ན་གཅིག་་་་་་
ཀྱང་མ་སྐྱེས། དེར་ཐུགས་བསམ་བཞེས་པར་སྔར་ཚད་མའི་བསྟན་བཅོས་
ཤིག་བརྩམས་པ་ཤིན་ཏུ་ལེགས་པ་ཞིག་བྱུང་བས་ཐུགས་དགྱེས་ཏེ། རྒོད་
226



བག་གི་རྣམ་པས་ཕྱག་ན་ལྡེ་མིག་ཡོད་པ་ལན་གསུམ་དུ་བསྐོར་བས་ཉེས་་་་་
བྱས་ཕྲན་བུ་བྱུང་བ་དྲན་པ་ལ་བཤགས་པ་མཛད་དེ་སླར་བདེན་ཚིག་བརྗོད་
པས་མེ་ཏོག་བཅུ་སྐྱེས་པར་གསུངས། དེ་ལྟར་ན་སྡོམ་པ་གསུམ་པོ་གང་རུང་
གི་ཁ་ན་མ་ཐོ་བ་ཕྲ་མོས་ཀྱང་མ་གོས་པར་གཅིག་གྲོགས་སུ་གཅིག་འགྲོ་བའི་
ཚུལ་གྱིས་བསྲུང་དགོས་པ་ཡང་། སྟོན་པ་རིན་པོ་ཆེས། ཚན་ཞིག་གིས་
འདུལ་བ་ལ་བསྟེན་ནས་སྔགས་ཅ་འབྱིད། སྔགས་ལ་བསྟེན་ནས་འདུལ་བ་ཅ་
འབྱིད་དེ། འདུལ་བ་སྔགས་དང་། སྔགས་འདུལ་བའི་གྲོགས་སུ་སོང་བ་ངའི་
བླ་མའི་བཀའ་བརྒྱུད་མིན་པ་ལ་མེད་གསུངས། དེར་མ་ཟད་ཇོ་བོའི་ཞལ་
ནས། ངེད་རྒྱ་གར་ན་དོ་གལ་ཆེན་པོའི་བྱ་བ་གློ་བུར་བ་བྱུང་ན་སྡེ་སྣོད་
འཛིན་པ་རྣམས་ཚོགས་ནས། སྡེ་སྣོད་གསུམ་ནས་མ་བཀག་གམ། སྡེ་སྣོད་
གསུམ་དང་མི་འགལ་ལམ་ཞེས་གཏན་ལ་ཕབ་ནས་དེའི་སྟེང་དུ་འཇོག་
ངེད་ཀྲྀ་ཀ་མ་ལ་ཤཱི་ལ་བ་ལ་དེའི་སྟེང་དུ་བྱང་སེམས་ཀྱི་སྤྱོད་པ་ནས་མ་
བཀག་གམ། དེ་དང་མི་འགལ་ལམ་བྱ་བ་ཞིག་ཡོད་ལ། འདུན་མའི་ཞབས་
འདུལ་བ་འཛིན་པས་འཇུག་པ་ཡིན་གསུངས། དེ་ལྟ་བུའི་ཚུལ་ཁྲིམས་དག་
པ་ལས་འབྲས་སེམས་པ་དང་། ཉོན་མོངས་དང་འཐབ་ན་ཡོང་བར་ངེས་
པས་དེ་ལ་དག་པར་བསྲུངས་པའི་ཕན་ཡོན་དང་། མ་བསྲུངས་པའི་ཉེས་
དམིགས་སེམས་པ་ཤིན་ཏུ་གལ་ཆེ། དེ་ཡང་མི་མཐུན་ཕྱོགས་ལྟུང་བ་འབྱུང་
བའི་སྒོ་བཞི་ཡོད་པ་ལས། མི་ཤེས་པ་ལྟུང་བ་འབྱུང་བའི་སྒོ་ཡིན་པས་དེའི་
གཉེན་པོ་མདོ་རྩ་བ་དང་། རྒྱ་ཆེར་འགྲེལ། དགེ་ཚུལ་སློང་གི་བསླབ་བྱ་
227
-
-
-
|



གནམ་རྩེའི་ལྡིང་མ། གླེང་འབུམ་དང་འདུལ་སྡོམ། རྣམ་འདྲེན་བླ་མ་སྐལ་
ལྡན་རྒྱ་མཚོས་མཛད་པའི་སྡོམ་གསུམ་བསླབ་བྱ་མཛེས་རྒྱན་རྣམ་གསུམ་་་་་
སོགས་བློ་ནུས་དང་བསྟུན་ཏེ་འཛིན་ཅིང་ཉན་པ་དང་། བལྟས་ནས་ཤེས་
པར་བྱ། རང་མཁན་སློབ་བྱེད་མཁན་ཞིག་མིན་ཡང་སྡོམ་པ་འབོག་ཆོག་
སོགས་ལ་ཡང་བལྟས་ཏེ། དང་པོ་ཇི་ལྟར་ཁས་བླངས་པ་དང་། ཐ་ན་ཕ་མ་
སོགས་ཀྱིས་བཏགས་པའི་མིང་། བསྐོན་པའི་གོས། དེའི་དུས་ཀྱི་སེམས་
གསུམ་ག་ཉོན་མོངས་བྱུང་བ་ཡིན་པས་བརྗེས་ཏེ་འཁོར་བ་ལ་ཕྱི་མིག་མི་་་་་་
བལྟ་བར་དགེ་སྦྱོང་གི་ཆོས་བཞི་ལ་གནས་པར་བྱའོ། །མ་གུས་པ་ལྟུང་བ་
འབྱུང་བའི་སྒོ་ཡིན་པས། སྟོན་པ་དང་དེས་བཅས་པའི་བསླབ་བྱ། དེ་ཉམས་
སུ་ལེན་པའི་ཁྲིམས་གྲོགས་ཚངས་པར་སྤྱོད་པ་རྣམས་ལ་སྙིང་ནས་གུས་པར་
བྱས་ཏེ། མངོན་ཤེས་ཡོད་ཟེར་བ་དང་། ལྷའི་ཞལ་མཐོང་ཟེར་བ་སོགས་ལ་
རྩིས་མི་བྱེད་པར་ཚུལ་ཁྲིམས་དག་པ་ལ་ཡོན་ཏན་གྱི་མཆོག་ཏུ་འཛིན་པར་་་
བྱའོ། །བག་མེད་པ་ལྟུང་བ་འབྱུང་བའི་སྒོ་ཡིན་པས། དེའི་གཉེན་པོར་ངོ་ཚ་
ཁྲེལ་ཡོད་དང་ལྡན་པའི་དྲན་ཤེས་བསྟེན་ཏེ། བསྟན་པ་དྲི་མ་མེད་པའི་དུས་
སུ་ཚུལ་ཁྲིམས་ཀྱི་བསླབ་པ་རྣམ་དག་ལོ་བརྒྱའི་བར་དུ་བསྲུང་བ་ལས། དེང་
སང་བསྟན་པ་ཉམས་པ་ལ་མངོན་དུ་ཕྱོགས་པའི་དུས་སུ་ཉིན་མཚན་དུ་་་་་
བསླབ་པ་གཅིག་བསྲུང་བ་ཕན་ཡོན་ཆེ་བར་མདོ་ཏིང་ངེ་འཛིན་རྒྱལ་པོདང་
མཇ་ལས་གསུངས་འདུག་ན། ད་ལྟ་སངས་རྒྱས་ཀྱི་བསྟན་པ་ལ་ནས་སྡོམ་པའི་
རྒྱུན་མ་ནུབ་པའི་དུས་སུ་ཚུལ་ཁྲིམས་རེ་བསྲུང་རྒྱུ་བྱུང་ན་འཆི་ཁར་བདེ་་་་་་་
228



འབོལ་ལེ་བྱས་ཆོག་པས། དེ་ལས་སྐལ་བ་བཟང་པོ་གང་ན་ཡོད་སྙམ་དུ་བསམ་
པར་བྱའོ། །ཉོན་མོངས་མང་བ་ལྟུང་བ་འབྱུང་བའི་སྒོ་ཡིན་པས། རང་ཅག་
རྣམས་ཉོན་མོངས་རགས་པའི་དབང་གིས་འདོད་ཆགས་ཀྱི་གཉེན་པོར་མི་་་་་
སྡུག་པ། ཞེ་སྡང་གི་གཉེན་པོར་བྱམས་པ། གཏི་མུག་གི་གཉེན་པོར་རྟེན་
འབྲེལ། ང་རྒྱལ་གྱི་གཉེན་པོར་ཁམས་ཀྱི་རབ་དབྱེ་སོགས་ཉོན་མོངས་གང་
ཤས་ཆེ་བ་དེ་ཉིད་འབུར་འཇོམས་བྱས་ཏེ། ཉིན་རེ་བཞིན་ཁས་བླངས་པའི་
བསླབ་པ་རྣམས་ལ་འགལ་མ་འགལ་བརྟགས་ནས། འགལ་ན་ཕྱིར་བཅོས་དང་
བཤགས་སྡོམ་ལ་བརྩོན་ཞིང་། ལྟུང་བའི་སྒོ་བཞི་ཁེགས་ནས་ཚུལ་ཁྲིམས་རྣམ་
པར་དག་ན་ལྷ་དང་ལྷ་མིན་འཐབ་ནས་ལྷ་རྒྱལ་ཚེ། བརྒྱ་བྱིན་གྱིས་རྒྱལ་མཚན་
བསྒྲེང་བ་དང་འདྲ་བར་རང་ཅག་རྣམས་ཉོན་མོངས་པའི་དགྲ་ལས་རྒྱལ་ཏེ་་་་
ཐར་བ་ཐོབ་པའི་རྒྱལ་རྟགས་སུ་ཚུལ་ཁྲིམས་ཀྱི་རྒྱལ་མཚན་བསྒྲེང་བ་ཡབ་རྗེ་
བླ་མས་འདྲ་མཚུངས་སྦྱར་བ་ཡིན་ལ། མདོར་ན་བྱ་བ་གང་བྱེད་བདེ་བར་
གཤེགས་པ་སྟོན་པའི་གསུང་རབ་དང་སྒོ་བསྟུན་ཏེ་བསླབ་པ་རིན་པོ་ཆེ་རྣམ་
པ་གསུམ་ལ་བསླབ་པར་བྱའོ། །སྐྱེས་བུ་འབྲིང་གི་བསམ་པ་དེ་སྐྱེས་པའི་ཚད་
ནི། འཁོར་བའི་ཉེས་དམིགས་མཐོང་ནས་འདོར་འདོད་དང་། སྡུག་བསྔལ་ཉེ་
བར་ཞི་བ་ཐོབ་འདོད་སྐྱེས་ཙམ་གྱིས་ངེས་འབྱུང་སྐྱེས་པ་ཡིན་ལ་དེས་མི་ཆོག་
པར། བཙོན་རར་ཚུད་པའི་མི་དང་། མེ་འབར་བའི་ཀློང་དུ་ཚུད་པ་དག་དེ་
ལས་ནམ་ཞིག་ན་ཐར་སྙམ་དུ་ཐར་འདོད་ཀྱི་བློ་སྐྱེས་པའི་ཚོད་ཀྱི་འཁོར་བའི་
སྡུག་བསྔལ་ལ་མི་དགའ་བ་དང་། དེ་ཞི་བའི་ཐར་བ་ལ་ཐོབ་འདོད་སྐྱེས་པ་
229



དགོས། འདི་མེད་ན་ཐར་ལམ་སྒྲུབ་འདོད་ཚིག་ཙམ་དུ་འགྱུར་རོ། །གསུམ་པ་
མཇུག་དང་ཐུན་མཚམས་སུ་ཇི་ལྟར་བྱ་བ་ནི། ཐུན་གྱི་སྐབས་སུ་སྒོམ་པའི་གོ་
རིམ་དང་། མན་ངག་གི་གནད་ཀུན་གྱིས་ལྷག་ཆད་དང་ནོར་འཁྲུལ་མ་བྱུང་ན་
དགའ་བ་བསྒོམས་ཏེ། ད་དུང་སེམས་རྒྱ་ཡན་དུ་མ་བཏང་བར་སྐྱེས་བུ་འབྲིང་
གི་རྣམ་གཞག་སྟོན་པའི་གསུང་རབ་དགོངས་འགྲེལ་དང་བཅས་པ་ལ་བལྟ་བ།
དབང་བོའི་སྒོ་སྡོམ་པ་སོགས་ལག་ལེན་གྱི་རིམ་པ་སྔར་བཤད་པ་དག་ལ་་་་་་་
བརྩོན་པར་བྱའོ། །བསྐལ་པའི་སྲིད་དུ་འཁོར་བའི་སྡུག་བསྔལ་ལ། །སྤྱོད་པའི་
ཚུལ་ལ་ཞེན་པ་ལོག་པའི་གཏམ། །སྐྱེས་བུ་འབྲིང་གི་གདམས་པའི་མན་ངག་
འདི། །རི་མོར་འབེབས་པའི་སྐལ་བཟང་སུ་ཡིས་བྱིན། །ཉེས་ལྟུང་དྲི་མས་མ་
གོས་བྱི་དོར་གྱིས། །རྣམ་དག་བསླབ་གསུམ་ཁྲིམས་ཀྱི་རྒྱལ་མཚན་མཆོག །
འཛིན་ལ་ཟླ་བྲལ་འཇམ་མགོན་གྲགས་པའི་དཔལ། །དེ་ཡི་རྗེས་ཞུགས་རྒྱལ་
བསྟན་གསལ་བྱེད་ཤོག ། །
དེ་ལྟར་སྐྱེས་བུ་འབྲིང་དང་ཐུན་མོང་བའི་ལམ་གྱི་རིམ་པ་ལ་བློ་སྦྱང་བ་
ཅུང་ཟད་བཤད་ཟིན་ནས། གསུམ་པ་སྐྱེས་བུ་ཆེན་པོའི་ལམ་གྱི་རིམ་པ་ལ་བློ་
སྦྱང་བ་ལ་གཉིས། བྱང་ཆུ་བ་ཏུ་སེམས་བསྐྱེད་ཚུལ་དང་། སེམས་བསྐྱེད་
ནས་སྤྱོད་པ་ལ་སློབ་ཚུལ་ལོ། །དང་པོ་ལ་བྱང་ཆུབ་ཏུ་སེམས་བསྐྱེད་པ་
དངོས་དང་། སེམས་བསྐྱེད་ཆོ་གས་བཟུང་བའི་ཚུལ་གཉིས། དང་པོ་ལ།
རྒྱུ་འབྲས་མན་ངག་བདུན་གྱི་སྒོ་ནས་བྱང་ཆུབ་མཆོག་ཏུ་སེམས་བསྐྱེད་ཚུལ་
དང༌། བདག་གཞན་མཉམ་བརྗེའི་སྒོ་ནས་བྱང་ཆུབ་མཆོག་ཏུ་སེམས་བསྐྱེད་
230



ཚུལ་གཉིས། དང་པོ་ལ། སྦྱོར་བ་དངོས་གཞི་མཇུག་གསུམ་ལས། སྦྱོར་བའི་
སྐབས་བླ་མ་ཐུབ་པའི་དབང་བོ་གསལ་འདེབས་པ། སེམས་ཅན་ཐམས་ཅད་
ལ་སེམས་སྙོམས་པའི་རྟོགས་པ་སྐྱེ་བའི་བྱིན་རླབས་བདུད་རྩི་འབེབས་སྦྱང་
དང་འབྲེལ་བར་ཞུ་བ་སོགས་སྔར་ལྟར་རོ། །གཉིས་པ་དངོས་གཞིའི་
དམིགས་རྣམ་ཇི་ལྟར་སྐྱོང་སྙམ་ན། སྦྱོར་བའི་ཆོས་དྲུག་སྔོན་དུ་བཏང་ལ།
བཤེས་གཉེན་བསྟེན་ཚུལ། དལ་འབྱོར་རྙེད་དཀའ། འཆི་བ་མི་རྟག་པ།
ལས་འབྲས་ཀྱི་འདོར་ལེན། ཁམས་གསུམ་འཁོར་བའི་ཉེས་དམིགས། འཁོར་
བ་ལས་ཐར་འདོད་ཀྱི་བློས་བསླབ་པ་གསུམ་ལ་བསླབ་ཚུལ་སོགས་སྐྱེས་བུ་་་་
ཆུང་འབྲིང་ཐུན་མོང་བའི་ལམ་གྱི་དམིགས་རིམ་གང་བསྐྱངས་མྱོང་བ་ཐོན་
སེམས་བརྗེད་པའི་ངང་ནས། སྐྱེས་བུ་ཆེན་པོས་ཉམས་སུ་ལེན་རྒྱུའི་རིམ་པ་
ཅི་འདྲ་ཡིན་སྙམ་ན། སྤྱིར་འཁོར་བ་དང་། ཁྱད་པར་ངན་སོང་གསུམ་གྱི་
སྡུག་བསྔལ་སྣ་ཚོགས་མྱོང་བ་འདི་ལས་ཐར་བ་ཐོབ་པ་ཙམ་ལ་ཡིད་བརྟན་
མ་མཆིས་ཚུལ། ཉན་རང་དགྲ་བཅོམ་པ་རྣམས་ཀྱང་ཡོན་ཏན་ཕྱོགས་རེ་བ་
ལས་རང་དོན་མཐའ་དག་མ་རྫོགས་པའི་གནད་ཀྱིས་གཞན་དོན་ཉི་ཚེ་བ་་་་
ལས་མི་འོང་ཞིང༌། བྱང་ཆུབ་མཆོག་ཏུ་སེམས་མ་བསྐྱེད་པས་ལན་པར་
འདུག་པས་ན། མགོན་པོ་ཀླུ་སྒྲུབ་ཀྱིས། བདག་ཉིད་དང་ནི་འཇིག་རྟེན་
འདིས། །བླ་མེད་བྱང་ཆུབ་ཐོབ་འདོད་ན། །དེ་ཡི་རྩ་བ་བྱང་ཆུབ་སེམས། །རི་
དབང་རྒྱལ་པོ་ལྟར་བརྟན་དང་། །ཞེས་དང༌། དཔལ་ལྡན་ཨ་ཏི་ཤས། ཐེག་
ཆེན་ཆོས་སྒོར་འཇུག་འདོད་པས། །མུན་སེལ་གདུང་བ་ཞི་བྱེད་པ། །ཉི་ཟླ་ལྟ་
23 1



བུའི་བྱང་ཆུབ་སེམས། །བསྐལ་པར་འབད་པས་སྐྱེ་ཡང་རུང་། །ཞེས་
གསུངས་པ་ལྟར་ཐར་བ་ཐོབ་པ་ཙམ་གྱིས་ཆོག་པར་བཟུང་ན་ཞི་བའི་རྒུད་་་་
པར་ལྟུང་ཉེན་ཆེ་བས་འདི་ནས་སེམས་ཅན་ཐམས་ཅད་ལ་སེམས་སྙོམས་་་་་
པའི་དམིགས་རྣམ་སྔོན་དུ་གཏོང་བའི་ཕྱག་ལེན་མཛད་པ་བྱང་ཆུབ་ཀྱི་་་་་་
སེམས་བཅོས་མ་ཚུན་ཆད་ཀྱིས་ཟིན་ན་ཐེག་ཆེན་གྱི་ཉམས་ལེན་དུ་འགྲོ་་་་་་
ཞིང་། དམན་ལམ་དུ་མི་གཏོང་བའི་ཐབས་ཡིན་པ། མངོན་རྟོགས་རྒྱན་ལས།
དང་པོ་སེམས་བསྐྱེད། དེ་ནས་གདམས་ངག་གི་སྐབས་སུ་བདེན་བཞི་དང་
སྐྱབས་འགྲོ། སྐབས་གསུམ་པར་སྐྱེས་བུ་འབྲིང་གི་སྐབས་ཀྱི་མི་རྟག་སོགས་
བཅུ་དྲུག་རྟོགས་པའི་གཞི་ཤེས་བསྟན་པ་ཡང་འདིའི་གནད་ཤེས་བྱེད་ཡིན།
དེ་ནས་འབྲིང་ལས་གོང་དུ་ཐེག་པ་ཆེན་པོར་འཁྲིད་དགོས་པ། པོ་ཏོ་བས།
རབ་བརྒལ་གཅིག་ལ་བརྗེས་བཅད་གཉིས་མིན། །དང་པོ་ཉིད་ནས་ཐེག་
ཆེན་འཇུག་བྱ། །ཞེས་གསུངས་པ་ལྟར་དོན་གཉིས་མཐར་ཕྱིན་པའི་སངས་
རྒྱས་ཀྱི་གོ་འཕང་ཐོབ་པར་བྱ། དེ་ཡང་རང་གཅིག་པུ་མ་ཡིན་པར་སེམས་
ཅན་ཐམས་ཅད་ཚེ་རབས་ཐོག་མེད་ནས་དྲིན་གྱིས་བསྐྱངས་པའི་མ་ཤ་སྟག་
ཡིན་པས། ཉི་མ་རེ་རེ་བཞིན་སྡུག་བསྔལ་ལས་བསྒྲལ་ཕྱིར་བྱང་ཆུབ་མཆོག་
ཏུ་སེམས་བསྐྱེད་པར་བྱའོ་སྙམ་དུ། ་ས་བཅད་དང་པོ་ཇོ་བོ་ཆེན་པོ་ནས་
བརྒྱུད་པའི་རྒྱུ་འབྲས་མན་ངག་བདུན་གྱི་སྒོ་ནས་སེམས་བསྐྱེད་པའི་ཚུལ་་་་་
འདི་ལ། སེམས་ཅན་ཐམས་ཅད་མར་ཤེས་པ། དེའི་དྲིན་དྲན་པ་དང་། དྲིན་
གཟོ་བ། ཡིད་འོང་གི་བྱམས་པ་དང་། སྙིང་རྗེ་ཆེན་པོ། ལྷག་བསམ་རྣམ་
232



དག དེས་དྲངས་པའི་བྱང་ཆུབ་ཀྱི་སེམས་རྣམས་ལ་བློ་སྦྱོང་བའི་ཐོག་མར།
སེམས་ཅན་ཐམས་ཅད་ལ་སེམས་སྙོམས་པའི་ཡིད་འོང་ཞིག་ཡོད་ན། མར་
ཤེས་པ་འོང་། ལམ་འདི་ལ་བློ་མ་སྦྱངས་པ་རྣམས་ལ་ཚེ་འདིའི་མ་སོགས་ཀྱི་
དྲིན་དྲན་པའི་སྒོ་ནས་ཡིད་འོང་གི་བྱམས་པ་བསྐྱེད་པ་ཡོད་ནའང་། ཆགས་
སྡང་གི་རྟོགས་པ་ཅུང་ཟད་ཙམ་ཡང་མ་འདྲེས་པའི་ཡིད་འོང་གི་བྱམས་པ་་་་
ཞིག་ངེས་ཅན་དུ་དགོས། དཔེར་ན་སྒང་ཤོད་ཅན་ལ་གནས་མལ་མི་བདེ་བ་
བཞིན། དགྲ་ཞིག་མཐོང་ཚེ་བདེ་བ་དང་འབྲལ་འདོད་དང་། སྡུག་བསྔལ་
དང་འཕྲད་འདོད་ཀྱི་རྟོགས་པ་སྐྱེས་ཏེ་ཆགས་སྡང་གི་བློ་མཐོ་དམན་ཅན་ལ་
བྱང་ཆུབ་ཀྱི་སེམས་སྐྱེས་པའི་གོ་སྐབས་མེད་དོ། །དེས་ན་དང་པོར་དགྲ་
གཉེན་མ་ཡིན་པའི་བར་མའི་སེམས་ཅན་ཞིག་མདུན་དུ་གསལ་བར་་་་་་་
དམིགས་ནས། འདིའི་ངོས་ནས་བདེ་བ་འདོད་ཅིང་སྡུག་བསྔལ་མི་འདོད་པ་
བཞིན་སེམས་ཅན་ཐམས་ཅད་ལ་འདྲ་མོད། འདིས་སྔོན་བདག་ལ་ཕན་
བཏགས་པ་ཡང་མེད། གནོད་བསྐྱལ་བ་ཡང་མེད། འདི་ལ་བདག་སྙིང་ཉེ་
བའི་ཆགས་པ་ཡང་མེད། མི་མཉེས་པའི་གནོད་པ་སྐྱེལ་བར་ཡང་མི་བྱ།
ཉེ་རིང་ཆགས་སྡང་དང་བྲལ་བའི་བཏང་སྙོམས་ལ་གནས་པར་བྱ། དེ་ལྟར་
བྱེད་ནུས་པར་བླ་མ་ལྷས་བྱིན་ཀྱིས་བརླབ་ཏུ་གསོལ། ཞེས་སོགས་བརྗོད་པ་
འོག་མ་ཀུན་ལ་ཡང་འདྲ། དེ་ལ་སེམས་སྙོམས་པ་ན། མ་ལ་སོགས་པའི་
གཉེན་ལ་དམིགས་ནས་སེམས་སྙོམས་པར་བྱ། དེའི་རྗེས་སུ་སྣང་བའི་དགྲ་
ལ་དམིགས་ནས་དེ་གཉིས་དང་བར་མ་གསུམ་ཕན་ཚུན་བསྲེས་ཏེ་སེམས་་་་་
233
，



སྙོམས་མི་སྙོམས་བརྟག་དགོས་ལ། དེ་ཡང་ད་ལྟ་དགྲོར་གྱུར་པ་འདི་སྔོན་མ་
ལ་སོགས་པའི་གཉེན་དུ་གྱུར་ནས་ཕན་མང་དུ་བཏགས་པ་ཚེ་འདིའི་ཕ་མ་་་
དང་འདྲ། ད་ལྟ་གཉེན་ཡིད་དུ་འོང་བར་སྣང་བ་འདི་སྔར་སྲོག་གཅོད་ཀྱི་
གཤེད་མ་ལ་སོགས་པའི་དགྲར་གྱུར་ནས་གནོད་པ་ཚད་མེད་བྱས་འདུག་ན།
ཆགས་སྡང་གི་བློ་འདིའི་མགོ་སྙོམས་ཏེ་བྱ་བརྒྱ་འུར་རྡོ་གཅིག་གིས་འདེད་པ་
ལྟར་སེམས་སྙོམས་པ་འབད་མེད་དུ་འབྱུང་བ་ལ། དམིགས་པ་གཞན་ཁ་
སྤོས་ཏེ་སྒོམ་པའི་གནད་ཀུན་ཀྱང་ཤེས་དགོས། གཞན་ཡང་འཁོར་བ་མེ་
འོབས་ལྟར་མཐོང་ནས་དེ་ཉིད་མི་འདོད་པའི་བློ་སྐྱེས་ཏེ་རང་དོན་དུ་གཙོ་་་
བོར་ཐར་བ་བསྒྲུབས་ན་བླ་མེད་བྱང་ཆུབ་སྒྲུབ་འདུན་མི་སྐྱེ་ཞིང་། དེ་ལྟ་
བུའི་བྱང་སེམས་ཐབས་མི་མཁས་པ་དམན་ལམ་དུ་ཤོར་ཉེན་ཆེ་བས་ན་དགེ་
བའི་བཤེས་གཉེན་ཐབས་ལ་མཁས་པ་རེ་བསྟེན་ཏེ། གཞན་དོན་དོན་གཉེར་
གྱི་བློའི་གཞི་སྒྲུབ་པ་ལ། ཐོག་མར་སེམས་ཅན་ཐམས་ཅད་མར་ཤེས་ནས་
བྱང་ཆུབ་ཀྱི་སེམས་ཀྱི་བར་རིམ་ཅན་དུ་བསྒོམ་པ་ལ་སེམས་ཅན་ཐམས་ཅད་
རང་གི་གཉེན་དུ་ཇི་ལྟར་བསམས་ན། གཉེན་གྱི་གཙོ་བོ་མ་ཡིན་པའི་སེམས་
ཅན་ཐམས་ཅད་མར་གྱུར་པར་བསམ་ཚུལ། ཚེ་འདིའི་མའི་བྱད་དབྱིབས་
སོགས་གསལ་བར་འཆར་བཅུག་ལ། འདི་ལྟར་སེམས་ཅན་ཐམས་ཅད་ཀྱིས་
ཚེ་སྔ་མ་སྔ་མར་རང་གི་མ་བྱས་ཚུལ་ཡང་། བདག་ཅག་གི་སྟོན་པའི་སྐུ་ཚེ་དུ་
མར་ཡུམ་སྒྱུ་འཕྲུལ་མས་མ་བྱས་ཤིང་། དེའི་གནས་སྐབས་སུ་དྲིན་གཟོ་
བགྱིས་ཚུལ་སོགས་ཀྱི་སྔོན་བྱུང་ཡང་མང་ལ། སྤྱིར་འཁོར་བ་ལ་ཐོག་མ་མེད་
234



པས་བདག་གི་སྐྱེ་བ་ལ་ཐོག་མ་མེད། སྐྱེ་ཤི་གཅིག་ནས་གཅིག་ཏུ་བརྒྱུད་དེ་
ས་ཕྱོགས་འདིར་མ་སྐྱེས་བྱ་བ་དང་། འདིའི་ལུས་མ་བླངས་བྱ་བ་མེད། སྐྱེས་
པ་དང་བླངས་པ་གྲངས་ཀྱིས་མི་ཆོད། མ་མ་བྱས་བྱ་བ་དང་། བྱས་པ་གྲངས་
ཀྱིས་མི་ཟིན། ད་དུང་བྱེད་པར་འགྱུར་བས་སེམས་ཅན་འདིས་བདག་གི་མ་
མ་བྱས་སྙམ་པ་གཅིག་ཀྱང་མེད། དེས་ན་ཕན་ཚུན་ངོ་མི་ཤེས་པ་ཡང་མ་མ་
དྲན་པའི་དབང་གིས་ཡིན། ཚེ་འདིར་ཡང་མ་བུ་ཕན་ཚུན་དུ་ངོ་མི་ཤེས་པ་
ཡང་མང་། སྐྱེ་བ་སྔ་མའི་མ་འདས་ཟིན་པས་མ་མ་ཡིན་པར་ཡང་མི་འགྱུར།
དྲིན་གྱིས་བསྐྱངས་པ་ལ་ཡང་ཁྱད་མེད་ཚུལ་སོགས་སྒྲུབ་བྱེད་ཡང་དག་གི་་་་
རིགས་པ་མང་པོ་བཀོད་ནས་མྱོང་བ་མ་ཐོན་གྱི་བར་དུ་དཔྱད་སྒོམ་བྱ། འོ་
ན་ཚེ་འདིའི་མས་ཇི་ལྟར་དྲིན་གྱིས་བསྐྱངས་ཤེ་ན། མ་རྒན་འདིས་མངལ་དུ་
ཆགས་པ་ནས། བཟའ་བཏུང་། ལུས་ཀྱི་གྲང་དྲོ། གཉིད་རིང་མཐུག་དང་།
འགྲོ་འདུག་གི་དགྱེ་སྒྱུར་སོགས་བྱ་བ་ཅི་བྱེད་ཀྱང་གནོད་དོགས་ནས་དེ་ཉིད་
སྤང་བ་ལ་རྒྱུན་དུ་གཟབ་བཞིན་པ་དང་། བཙས་པ་ན་འཇམ་པའི་སྟན་
ལ་བཞག བྱམས་པའི་མིག་གིས་བལྟས། དགའ་བའི་འཛུམ་གྱིས་བསུས། །
མངར་བའི་ནུ་ཞོ་བསྣུན། མེ་ཆུ་གཡང་སའི་འཇིགས་པ་ལས་བསྐྱབས། བུ་ན་
བ་ལས་རང་ན་བ་འདེམས། སྡུག་སྡིག་གཏམ་ངན་ཐམས་ཅད་ཁྱད་དུ་
བསད་ནས་བཙལ་བའི་ཟས་ནོར་ཡོད་རྒུ་བུ་ལ་སྦྱིན། མས་རང་མཁོས་དང་
བསྟུན་པའི་ཕན་ཚད་མེད་པ་བཏགས། གནོད་པ་གང་བྱུང་ལས་བསྐྱབས།
ནར་སོན་པ་ན་འགྲོ་འདུག་སོགས་ཆོས་སྲིད་ཀྱི་ཡོན་ཏན་ཐམས་ཅད་རང་་་་
235



གིས་སློབ་ཏུ་བཅུག་པ་སོགས་ཀྱི་དྲིན་ཤིན་ཏུ་ཆེ་བར་མ་ཟད། རང་དུད་
འགྲོར་གྱུར་པའི་ཚེ་ན་ཡང་ནགས་ལ་མེ་མཆེད་ནས་བསྲེག་ཏུ་ཉེ་བ་ན་མས་
བདེན་ཚིག་བརྗོད་ནས་ཞི་བ་དང་། བུ་དགྲ་ལག་ཏུ་ཆུད་དོགས་ནས་མས་
རང་སྲོག་ཕངས་མེད་དུ་བཏང་སྟེ་བསྐྱབས་པ་སོགས་བསམ་ཡས་དཔག་་་་་
དཀའི་དྲིན་གྱིས་བསྐྱངས་ཚུལ། མར་གྱུར་པའི་སེམས་ཅན་ཐམས་ཅད་ཀྱི་
སྟེང་དུ་སྦྱར་ཏེ་མྱོང་བ་ཐོན་པར་བྱ། དྲིན་གཟོ་བ་ནི། སློབ་སྤྲིངས་ལས། ཉེ་
དུ་འཁོར་བའི་རྒྱ་མཚོའི་ཁོངས་སུ་ཆུད་གྱུར་པ། །ཀློང་གི་ནང་དུ་ལྷུང་བ་ལྟ་
བུར་སྣང་བཞིན་དུ། །སྐྱེ་ཤི་འཕོས་པ་ངོ་མ་ཤེས་པ་དེ་བོར་ནས། །གལ་ཏེ་
གཅིག་ཐར་བྱེད་ན་དེ་ལས་ཁྲེལ་བོར་མེད། །ཅེས་པ་ལྟར་མ་རྒན་སེམས་ཅན་
འདི་རྣམས་ཉོན་མོངས་པའི་གདོན་གྱིས་ཡིད་དཀྲུགས། བླང་དོར་གྱི་གནས་
ལ་བལྟ་བའི་གཏི་མུག་གིས་མིག་ལྡོངས། དམ་ཆོས་ཟབ་མོར་སྤྱོད་པ་ལ་
དགེ་བའི་བཤེས་གཉེན་གྱི་དམིགས་བུས་བོར། ཉེས་སྤྱོད་དུ་མས་དབྱེན་
འཆོས་པས་སྐད་ཅིག་རེ་རེ་ལ་ཡང་རྡེག་འཆའ། འཁོར་བ་དང་ངན་སོང་
གི་གཡང་ཁ་འགྲིམ། སྡུག་བསྔལ་གསུམ་གྱི་བཙོན་རར་འཁྱམས་པའི་མ་
འདི་རྣམས་སྐྱེ་ཤི་འཕོས་པས་ཚེ་འདིར་ངོ་མ་ཤེས་པ་ཙམ་ལས། དྲིན་གྱིས་
བསྐྱངས་པའི་མ་རྒན་ཡིན་པ་ཤེས་བཞིན་དུ་བུ་བདག་གིས་ཡལ་བར་དོར་ན་
དེ་ལས་ཁྲེལ་ཆུང་ཞིང་ངོ་ཚ་མེད་པ་སུ་ཡོད། དེས་ན་མ་དེ་རྣམས་ཀྱིས་སྔོན་
ཚངས་དབང་དང་བརྒྱ་བྱིན། འཇིག་རྟེན་གྱི་མུན་པ་སེལ་ནུས་པའི་ཉི་ཟླ།
གླིང་བཞི་ལ་དབང་བསྒྱུར་བའི་འཁོར་བསྒྱུར་སོགས་སུ་གྱུར་ཏེ་འཁོར་བའི་
236



ཕུན་ཚོགས་ཇི་སྙེད་ཐོབ་ཀྱང་། དེ་ཐམས་ཅད་ཀྱིས་རྟག་མ་ཐུབ་པར་བསླུས་
ནས་འཁོར་བར་ལྟུང་སྟེ། སྡུག་བསྔལ་དྲག་པོས་གདུང་བས་འདི་ལས་སྒྲོལ་
བ་ད་ལྟ་བདག་གི་འཁུར་དུ་བབས་འདུག་པས་བདེ་དགའ་ཟད་མི་ཤེས་པ་
ལ་འགོད་པར་བྱའོ་སྙམ་དུ་བསམ། མན་ངག་བདུན་གྱི་དང་པོ་གསུམ་པོ་
འདི་ཡིད་འོང་གི་བྱམས་པའི་ཉམས་ལེན་ཡིན་པས་དམིགས་རྣམ་ཟུར་དུ་་་་
བསྒོམ་མི་དགོས་པར་གསུངས། སྙིང་རྗེའི་རྒྱུ་ལ་ཡིད་འོང་མི་དགོས་པར། །
མར་ཤེས། དྲིན་དྲན། དྲིན་གཟོ་གསུམ་བསྒོམས་པས་སེམས་ཅན་ཐམས་
ཅད་བདེ་བ་དང་འཕྲད་འདོད། སྡུག་བསྔལ་དང་འབྲལ་འདོད་ཀྱི་སྙིང་རྗེ་
སྐྱེས་མོད། སྐྱེ་དཀའ་སླ་དང་ཤུགས་དྲག་ཞན། བརྟན་པོ་སྐྱེ་བ་སོགས་ཀྱི་
ཆེད་དུ་ཡིད་འོང་གི་བློ་ངེས་པར་འགྲོ་དགོས་ཏེ། བྱམས་པ་དང་སྙིང་རྗེ་ཚད་
མེད་ཙམ་ཉན་རང་ལ་ཡང་ཡོད་ཀྱང་། ལྷག་བསམ་དངོས་སུ་འདྲེན་ནུས་ཀྱི་
བྱམས་པ་དང་སྙིང་རྗེ་ཇི་ལྟར་བསྒོམ་ན། རང་གི་ཚེ་འདིའི་ཨ་མ་ནས་སེམས་
ཅན་ཐམས་ཅད་ཀྱི་བར་འཆར་དུ་བཅུག་ལ། མ་འདི་རྣམས་ལ་ཟག་མེད་ཀྱི་
བདེ་བ་ཕར་ཞོག ཟག་བཅས་ཀྱི་བདེ་བ་ཙམ་ཡང་མེད། འདོད་རྒྱུ་བདེ་བ་
འདོད་སྡུག་བསྔལ་མི་འདོད་ཀྱང་། རྨོངས་པའི་དབང་གིས་བླང་དོར་མ་
ཤེས་པར་བདེ་བ་སྒྲུབ་བཞིན་ཡོད་སྙམ་ནས་སྡིག་པ་འབའ་ཞིག་བསགས།
དེའི་འབྲས་བུ་སྡུག་བསྔལ་མྱོང་དགོས་པར་འདུག་པས་ན། བདེ་བས་ཕོངས་
པའི་ཨ་མ་དེ་དག་ལ་དམིགས་ནས་བདེ་བ་དང་འཕྲད་ན་ཅི་མ་རུང་།
འཕྲད་པར་གྱུར་ཅིག ཅི་ནས་ཀྱང་འཕྲད་པར་བྱའོ་སྙམ་དུ་བསམ། ལྷག་
237



བསམ་དངོས་སུ་འདྲེན་ནུས་ཀྱི་སྙིང་རྗེ་བསྒོམ་ཚུལ་ནི། ཉམ་ཐག་བཤན་
པའི་བཤའ་ལུག་ལྟ་བུ་གསལ་བར་དམིགས་ནས། མ་འདི་ལ་སྡུག་བསྔལ་
གྱིས་དངོས་སུ་གནོད། ཀུན་འབྱུང་གིས་རྒྱུད་ནས་གནོད། འདི་ཤི་ནས་ཀྱང་
སྔོན་ལས་ངན་བསགས་པའི་འབྲས་བུར་དམྱལ་བར་སྐྱེས་ནས་སྡུག་བསྔལ་་་
བཟོད་དཀའ་བ་མྱོང་ན་ཅི་འདྲའང་། ཀྱེ་མ་ཀྱི་ཧུད་འགྲོ་བ་འདི་རྣམས་སྡུག་
བསྔལ་རྒྱུ་བཅས་ཐམས་ཅད་དང་བྲལ་ན་ཅི་མ་རུང་། བྲལ་བར་གྱུར་ཅིག
བྲལ་བར་བདག་གིས་བྱའོ་སྙམ་དུ་བསམ་མོ། །དེ་འདྲའི་བྱམས་པ་དང་སྙིང་
རྗེ་ལ་རྒྱུ་འབྲས་ཀྱི་ངེས་པ་མེད་པས་རྒྱུ་འབྲས་མན་ངག་བདུན་གྱི་གྲངས་སུ་
མི་ཐེ་ཡང་། ལྷག་བསམ་གྱི་རྒྱུར་དེ་གཉིས་ཀ་བསྒོམ་དགོས་སོ། །དེ་
ཡང་མ་མཛངས་མས་ཡིད་དུ་འོང་བའི་བུ་ཆུང་སྡུག་བསྔལ་དྲག་པོས་མནར་
བ་ལ་ཤས་མི་བཟོད་པའི་སྙིང་རྗེ་སྐྱེ་བ་དེ་ཙམ་དུ་ལྷག་བསམ་འདྲེན་པར་་་་་
ནུས་པའི་སྡུག་བསྔལ་དང་འབྲལ་འདོད་ཀྱི་སྙིང་རྗེ་ནམ་སྐྱེས་པ་ན་མཚན་་་་་
ཉིད་ཚང་བ་གཅིག་སྐྱེས་པ་ཡིན། བདེ་བ་དང་འཕྲད་འདོད་ཀྱི་བྱམས་པ་སྐྱེ་
བའི་ཚད་ཀྱང་དེ་དང་འདྲ། དེ་ཡང་མར་གྱུར་ཚད་འཁོར་བར་ལྷུང་ནས་སྤྱི་
དང་སོ་སོའི་སྡུག་བསྔལ་མྱོང་ཚུལ། སྐྱེས་བུ་ཆུང་འབྲིང་གི་སྐབས་སུ་རང་
སྟེང་དུ་ཇི་ལྟར་བསམ་པ་དེ་ལྟར་ཁ་སྤོས་ནས་གཞན་སྟེང་དུ་ཡང་བསམ། དེ་
ལྟར་སྡུག་བསྔལ་རང་སྟེང་དུ་བསམས་པས་ངེས་འབྱུང་གི་བསམ་པ་སྐྱེ་བའི་
རྒྱུ་བྱེད། གཞན་སྟེང་དུ་བསམས་པས་སྙིང་རྗེ་སྐྱེ་བའི་རྒྱུ་བྱེད་དོ། །ལྷག་
བསམ་རྣམ་དག་བསྒོམ་ཚུལ་ནི། བདེ་སྡུག་ལྡན་བྲལ་གྱི་བློ་སྐྱེས་ཙམ་མ་ཡིན་
238



པར་འགྲོ་བ་ཐམས་ཅད་སྡུག་བསྔལ་དང་ངས་བྲལ་བར་བྱ། བདེ་བ་དང་
བདག་གིས་ལྡན་པར་བྱའོ་སྙམ་དུ་དམ་བཅས་ཏེ། འོ་ན་དམ་བཅའ་དེ་
མཐར་ཕྱིན་པའི་ནུས་པ་བདག་ལ་མེད་པས། སྔར་སྐྱབས་འགྲོའི་སྐབས་སུ་
བཤད་པའི་སྐུ་གསུང་ཐུགས་འཕྲིན་ལས་ཀྱི་འོད་ཟེར་སྣ་རེ་བཀྱེ་བས་ཀྱང་།
སེམས་ཅན་ཐམས་ཅད་བླ་མེད་རྫོགས་པའི་སངས་རྒྱས་ཀྱི་ས་ལ་འགོད་ནུས་
པས། དེའི་གོ་འཕང་མྱུར་དུ་ཐོབ་པར་བྱ་སྙམ་དུ་སེམས་བསྐྱེད་དེས་དྲངས་
པའི་འཇུག་སེམས་ཁྱད་པར་ཅན་དང་གྲངས་མེད་གསུམ་གྱི་འགོ་རྩོམ་པ་་་་
དུས་མཚུངས་ཤིང་། རང་གི་ཡིད་ཀྱི་རྣམ་ཤེས་དེ་དེ་འདྲའི་འདུན་པ་དང་
མཚུངས་ལྡན་དུ་གྱུར་ཚེ། སེམས་བསྐྱེད་དངོས་རྒྱུད་ལ་སྐྱེས་པ་ཡིན་གསུངས།
དེ་ལྟར་བླ་མེད་རྫོགས་བྱང་ཐོབ་པར་བླ་མ་ལྷས་བྱིན་གྱིས་བརླབ་ཏུ་གསོལ།
ཞེས་བརྗོད་པ་ན་སྤྱི་བོའི་བླ་མ་ཐུབ་དབང་གི་སྐུའི་ཆ་ལས་འོད་ཟེར་བདུད་
རྩི་སྣ་ལྔ་འཕྲོས་ཏེ་སྡིག་སྒྲིབ་སྦྱངས། ཐུབ་དབང་ལས་རང་འདྲ་ཆད་ནས་
རང་ལ་ཐིམ་པས་རང་གི་ལུས་ངག་ཡིད་གསུམ་དང་། ཐུབ་པའི་དབང་བོའི་
སྐུ་གསུང་ཐུགས་དབྱེར་མེད་དུ་གྱུར་པའི་ངང་སྔར་དམ་བཅས་དུས་ཀྱི་་་་་་
སངས་རྒྱས་དེ་ཐོབ་བྱུང་། ད་གཞན་དོན་བྱེད་དགོས་སྙམ་དུ་རང་ཐུབ་
དབང་དུ་གསལ་བའི་བ་སྤུའི་བུ་ག་ནས་འོད་ཟེར་འཕྲོས། འོད་ཟེར་རེ་རེའི་
སྣེ་མོར་ཐུབ་དབང་རེ་སྤྲོས། ཐུབ་དབང་དེ་རྣམས་རིགས་དྲུག་སོ་སོའི་སྤྱི་
བོར་བཞུགས། བདུད་རྩིའི་རྒྱུན་ཕབ་སྟེ་སྡིག་སྒྲིབ་བག་ཆགས་དང་བཅས་པ་
སྦྱངས། སྣོད་ཐམས་ཅད་དག་པའི་ཞིང་དང་། བཅུད་ཐམས་ཅད་ཐུབ་
239



，
དབང་དུ་གྱུར་པའི་ཐུགས་ཀར་དབུས་སུ་ཨོ་དང་། མཐར་མུ་ནེའི་སྔགས་
བཀོད་དེ་འཁྱེར་སོ་གསུམ་གྱི་རྣལ་འབྱོར་དང་ལྡན་པའི་སྒོ་ནས་མཚན་་་་་་
སྔགས་བཟླ། མཐར་བསྡུ་རིམ་དང༌། བསྔོ་སྨོན་སོགས་བྱ་བར་གསུངས། དེ་
ཡང་སེམས་ཅན་ལ་ཕན་ཕྱིར་སངས་རྒྱས་ཐོབ་པར་ཤོག་སྙམ་པ་ཙམ་གྱིས་མི་
ཆོག སེམས་བསྐྱེད་ལ་རྒྱུ་གཞན་དོན་དོན་དུ་གཉེར་དགོས། གཞན་གྱི་དོན་
ནི་གཞན་རྒྱུད་ཀྱི་མྱང་འདས་ཡིན་པས་དེ་ཐོབ་ཕྱིར། རང་གིས་སངས་རྒྱས་
ཐོབ་པར་བྱས་ཏེ་སྨོན་པ་སེམས་བསྐྱེད་འབྲས་བུ་ལ་དམ་བཅའ་བ། འཇུག་
པ་སེམས་བསྐྱེད་རྒྱུ་ལ་དམ་བཅའ་བ་ཡིན་པར་བཤད་དོ། །དེ་ལྟར་རྒྱུ་འབྲས་
མན་ངག་བདུན་གྱི་སྒོ་ནས་བློ་ལེགས་པར་སྦྱངས་པའི་ནང་དུ་དོན་ལ་ཚང་་་
མོད། འོན་ཀྱང་གཞན་དོན་དུ་རྫོགས་བྱང་ཐོབ་པ་ལ། གཉིས་པ་ཞི་བ་ལྷའི་
ལུགས་ཀྱི་བདག་གཞན་མཉམ་པར་བརྗེ་བའི་སྒོ་ནས་བྱང་ཆུབ་ཀྱི་སེམས་་་་་
སྦྱོང་བའི་གདམས་པ་ཉམས་སུ་ལེན་དགོས་པ་ནི། སྤྱོད་འཇུག་ལས། གང་
ཞིག་བདག་དང་གཞན་རྣམས་ནི། །མྱུར་དུ་བསྐྱབ་པར་འདོད་པ་དེས། །
བདག་དང་གཞན་དུ་བརྗེ་བྱ་བ། །གསང་བའི་དམ་པ་སྤྱད་པར་བྱ། །ཞེས་
གསུངས་པ་ལྟར་འགྲོ་བའི་རྒྱུད་ཀྱི་བདེ་བ་ནི། རང་གཅེས་འཛིན་དོར་ཏེ་
གཞན་གཅེས་པར་བཟུང་བ་ལས་བྱུང་། སྡུག་བསྔལ་ཀུན་གཞན་ཡལ་བར་
དོར་ཏེ་རང་གཅེས་འཛིན་ལས་བྱུང་བ་ནི། པཎ་ཆེན་ཆོས་ཀྱི་རྒྱལ་མཚན་
གྱིས། རང་ཉིད་གཅེས་འཛིན་རྒུད་པ་ཀུན་གྱི་སྒོ། །མ་རྣམས་གཅེས་འཛིན་
ཡོན་ཏན་ཀུན་གྱི་གཞི། །དེ་ཕྱིར་བདག་གཞན་བརྗེ་བའི་རྣལ་འབྱོར་ལ། །
----
240



ཉམས་ལེན་སྙིང་བོར་བྱེད། ཅེས་གསུངས་པ་ལྟར་དེ་ཡང་དང་པོར་རྒྱུ་
འབྲས་མན་ངག་བདུན་གྱི་སྐབས་སུ་བཤད་པ་དག་སླར་ཡང་དམིགས་ཏེ། །
མ་རྣམས་ལ་གཅེས་འཛིན་བཅོས་མིན་སྐྱེ་དགོས་པའི་རྒྱུ་མཚན་ཅི་ཡིན་ན། །
འཇིག་རྟེན་དག་ན་འཚེ་བ་གང་ཡོད་དང༌། །འཇིགས་དང་སྡུག་བསྔལ་ཇི་
སྙེད་ཡོད་གྱུར་པ། །དེ་ཀུན་བདག་ཏུ་འཛིན་པ་ལས་བྱུང་ན། །འདྲེ་ཆེན་དེས་
ཀོ་བདག་ལ་ཅི་ཞིག་བྱ། །ཞེས་པ་ལྟར་སྤྱིར་རང་གཅེས་འཛིན་ལ་དགྲར་
བལྟས་ཏེ་འབུར་འཇོམས་མ་བྱས་ན། རྒུད་པ་ཐམས་ཅད་འབྱུང་བའི་གཞི་
ཡིན་ལ། གཞན་གཅེས་པར་འཛིན་པ་ཐར་བ་དང་། ཐམས་ཅད་མཁྱེན་
པའི་གོ་འཕང་སོགས་ཕུན་ཚོགས་ཐམས་ཅད་ཀྱི་གནས་ཡིན་ཚུལ། སྔོན་
བདག་ཅག་གི་སྟོན་པ་བཀའ་དྲིན་ཅན་གྱིས་སྟག་མོ་ལྟོགས་པ་ལ་ལུས་སྦྱིན་
པ། གནོད་སྦྱིན་ལྔ་ཁྲག་གིས་གསོས་པ། རྒྱལ་པོ་དཔལ་སྡེ་རུ་གྱུར་ཚེ་སྐུ་ལུས་
སོག་ལེས་གཤག་པ། རུས་སྦལ་དུ་འཁྲུངས་པ་ན་ཚོང་བ་མང་པོ་ཆུའི་
འཇིགས་པ་ལས་བསྐྱབས་ཏེ་སྲོག་བཏང་བ་སོགས་གཞན་གཅེས་པར་བཟུང་
བའི་བཀའ་དྲིན་གྱིས་སངས་རྒྱས་ནས་ཀྱང་འཕྲིན་ལས་ཉེར་བདུན་གྱི་སྒོ་་་་
ནས་འགྲོ་བའི་དོན་མཛད་དེ་ཕུན་སུམ་ཚོགས་པའི་གནས་འདི་བྱུང་། རང་
རེ་རྣམས་སྐྱིད་འདོད་ཀྱིས་རང་གཅེས་པར་བཟུང་ནས་ད་ལྟའི་བར་གཞན་
དོན་སྒྲུབ་པ་ཕར་ཞོག རང་དོན་ཡང་མ་གྲུབ་པས་ད་ལྟའི་བར་འཁོར་བའི་
རང་མལ་ན་གནས་པ་འདི་བྱུང་། དེས་ན་ད་ནས་བཟུང་སྤྱོད་འཇུག་ལས།
བྱིས་པ་རང་གི་དོན་བྱེད་དང་། །ཐུབ་པ་གཞན་གྱི་དོན་མཛད་པ། །འདི་
241



ཉིད་ཀྱི་ནི་ཁྱད་པར་ལྟོས། །བདག་བདེ་གཞན་གྱི་སྡུག་བསྔལ་དག །ཡང་
དག་བརྗེ་བར་མ་བྱས་ན། །སངས་རྒྱས་ཉིད་དུ་མི་འགྲུབ་ཅིང་། འཁོར་བ་
ན་ཡང་བདེ་བ་མེད། །ཅེས་དང་། བདག་ལ་དེ་དག་སྡིག་སྨིན་ཅིང་། །བདག་
དགེ་མ་ལུས་དེར་སྨིན་ཤོག །ཅེས་བརྗོད་བཞིན་སེམས་ཅན་ཐམས་ཅད་ཀྱི་
སྡུག་བསྔལ་སེལ་འདོད་ལ་བརྩོན་འགྲུས་བསྐྱེད་དེ། རང་ལ་འཆར་བའི་
གཅེས་འཛིན་གྱི་བློ་གཞན་ལ་བཀབ། གཞན་ལ་འཆར་བའི་ཡལ་བར་འདོར་
བའི་བློ་དེ་རང་ལ་བཀབ་ནས་སྦྱངས་ཏེ་གོམས་པའི་དབང་གིས་དེ་གཉིས་ཀྱི་
གོ་ས་འཕོ་ནུས་པ་ངེས་པར་འབྱུང་ཞིང་། སྣ་བུག་གི་དབུགས་འགྲོ་འོང་དང་
བསྟུན་ནས་རང་རྒྱུད་ཀྱི་ཟག་བཅས་ཀྱི་བདེ་བ་དང་། གཞན་རྒྱུད་ཀྱི་དུག་
གསུམ་སྡུག་བསྔལ་རྣམས་བརྗེས་ཏེ་བྱམས་པའི་སྒོ་ནས་ཕར་གཏོང་བ། སྙིང་
རྗེའི་སྒོ་ནས་ཚུར་ལེན་པའི་གཏོང་ལེན་སྤེལ་མར་བྱས་ཏེ་བདག་གཞན་བརྗེ་
བའི་སེམས་བསྐྱེད་ཚུལ་འདི་འཇམ་མགོན་བླ་མའི་མན་ངག་ཡིན་པས། སྔ་
ཕྱི་འདི་གཉིས་གང་གི་སྒོ་ནས་སྦྱངས་ཀྱང་སེམས་བསྐྱེད་ཡོངས་རྫོགས་ཤིག་
ཐོབ་པ་ཡིན་ནོ། །གསུམ་པ་མཇུག་ཏུ་ཚེ་འདི་དང་སྐྱེ་བ་གཞན་དུ་སེམས་
བསྐྱེད་མི་ཉམས་པའི་རྒྱུ་བཞི་རེ་ལ་སློབ་ཚུལ་སོགས་ལམ་གྱི་རིམ་པ་ཆེ་ཆུང་
སོགས་ནས་རྒྱས་པར་གསུངས་པ་ལྟར་ཉམས་སུ་ལེན་པར་བྱའོ། །གཉིས་པ་
སེམས་བསྐྱེད་ཆོ་གས་བཟུང་བའི་ཚུལ། དེ་ཡང་ཆོ་ག་ལ་མ་བལྟོས་པར་
སེམས་བསྐྱེད་ཀྱི་ངོ་བོ་ཙམ་སྐྱེ་མོད་ཀྱང་། ལམ་ཡང་དག་པར་ཚུད་པ་ཆོ་ག་
ཕུན་སུམ་ཚོགས་པ་དགོས་ལ། དེས་ན་སྦྱོར་བ་སྐྱབས་འགྲོ་དང་། དངོས་
242



གཞི་ལེན་ཡུལ་སྨོན་སེམས་མཇུག་སྡོམ་དང་ལྡན་པའི་དགེ་བའི་བཤེས་་་་་་་
གཉེན་གྱི་དྲུང་དུ་ལེན་ཚུལ་རྣམ་པར་དག་པའི་སྒོ་ནས་བླངས་ཏེ་བྱང་ཆུབ་
ཀྱི་སེམས་དེ་ལྟ་བུ་དང་ལྡན་ན། ལྷ་མི་ཐམས་ཅད་ཀྱིས་མཆོད་པའི་འོས་སུ་
འགྱུར། ཉན་རང་དགྲ་བཅོམ་པ་རྣམས་ཀྱང་རིགས་ཀྱི་སྒོ་ནས་ཟིལ་གྱིས་
མནན། བྱང་ཆུབ་ཀྱི་སེམས་དང་ལྡན་པ་དག་བཞུགས་པའི་ས་ཕྱོགས་དེར་
ཡམས་ནད་དང་། འཚེ་བ་ངན་པ་ཐམས་ཅད་ཞི་ཞིང་། འཕྲིན་ལས་རྣམ་
བཞི་སོགས་བསྒྲུབས་ན་འགྲུབ་སླ་བ་དང་། བཀྲ་ཤིས་ལོ་ལེགས་བདེ་སྐྱིད་
ཕུན་སུམ་ཚོགས་པ་འབྱུང་། སྡིག་པ་སྟོབས་ཆེན་པོ་ཤིན་ཏུ་མི་བཟད་པ་དག་
ཀྱང་། བྱང་ཆུབ་ཀྱི་སེམས་ཀྱི་སྟོབས་ཀྱིས་མྱུར་དུ་འཇོམས་པར་འགྱུར་བ་
སོགས་བྱང་ཆུབ་ཀྱི་སེམས་ཀྱི་ཕན་ཡོན་གཟུགས་སུ་གྲུབ་ན་ནམ་མཁའི་་་་་་
ཁམས་སུ་ཡང་མི་ཤོང་བར་དཔལ་བྱིན་གྱིས་ཞུས་པའི་མདོ་ལས་གསུངས་
སོ། །དེ་ལྟར་སྨོན་འཇུག་ཅིག་ཆར་དུ་བླངས་པ་མ་ཉམས་པར་བཟུང་བའི་
སྟེང་ནས། གཉིས་པ་སེམས་བསྐྱེད་ནས་རྒྱལ་སྲས་ཀྱི་སྤྱོད་པ་རླབས་པོ་ཆེ་སྤྱི་
ལ་བསླབ་པ་ལ། རང་རྒྱུད་སྨིན་བྱེད་ཕར་ཕྱིན་དྲུག་དང་། གཞན་རྒྱུད་སྨིན་
བྱེད་བསྡུ་དངོས་བཞི་ལ་སློབ་པའི་ཚུལ་གཉིས། དང་པོ་ཕྱིན་དྲུག་གི་ནང་
ནས་སྦྱིན་པའི་ཕར་ཕྱིན་ལ་སློབ་པ་ལ། ཆོས་ཀྱི་སྦྱིན་པ། མི་འཇིགས་པའི་
སྦྱིན་པ། ཟང་ཟིང་གི་སྦྱིན་པ་རྣམ་པ་གསུམ་ཡོད་ཅིང་། རྙེད་པ་དང་བཀུར་
སྟི་སོགས་ལ་མི་བལྟ་བར་ཆོས་ཀྱིས་ཕོངས་པའི་སེམས་ཅན་རྣམས་ལ་ཤིན་ཏུ་
བརྩེ་བའི་བསམ་པས་ཆོས་ཀྱི་ཚིག་དོན་ཕྱིན་ཅི་མ་ལོག་པར་སྟོན་དགོས།
243



བྱང་སེམས་ཁྱིམ་པ་བས་སྦྱིན་པ་གཙོ་བོར་མཛད་ནའང་། རབ་ཏུ་བྱུང་བ་
རྣམས་ནི་ཐོས་བསམ་སློབ་གཉེར་ལ་བར་ཆད་དུ་འགྲོ་བཞིན་ཤ་ཐང་ཐང་དུ་
བཙལ་བའི་ཟང་ཟིང་གི་སྦྱིན་པ་མི་བྱ་བར། གཙོ་བོ་ཆོས་ཀྱི་སྦྱིན་པ་བྱ་
དགོས་པར་གསུངས་པ་ཡང་། དགེ་བཤེས་ཤ་ར་བས། ངས་ནི་ཁྱོད་ལ་
གཏོང་བའི་ཕན་ཡོན་མི་བརྗོད་ཅིང་། འཛིན་པའི་ཉེས་དམིགས་བརྗོད་
པ་ཡིན་ཞེས་བསླབ་པའི་གཞི་ཡང་དག་པར་འཛིན་པ་ལ་འབད་པར་བྱ་་་་
གསུངས། འོན་ཀྱང་འབད་རྩོལ་ལ་མ་བལྟོས་པར་རྙེད་པ་གང་བྱུང་འཛིན་
ཆགས་མེད་པར་གཏོང་། དེ་ཡང་ད་ལྟ་སྙིང་རྗེ་སྟོབས་ཆུང་བས་ལུས་སྲོག་
གཏོང་བའི་བསམ་པ་སྦྱངས་ཏེ། མ་འོངས་པ་ན་བདག་ཅག་གི་སྟོན་པས་
སྔར་རང་གི་སྐུ་ལུས་གྲངས་མེད་པ་བཏང་སྟེ་སྦྱིན་པའི་ཕར་ཕྱིན་གྱི་ཉམས་་་
ལེན་རྫོགས་པར་བྱས་ནས། མཐར་ཐུག་གི་གོ་འཕང་ཐོབ་ཀྱང་། ད་དུང་
ཕོངས་པ་རྣམས་ལ་སྦྱིན་པ་དཔག་མེད་གཏོང་བའི་ཚུལ་མཛད་པ་ལྟར་དེའི་
རྗེས་སུ་ཞུགས་ཏེ། འགྲོ་བ་ཐམས་ཅད་ཀྱི་ལུས་སྲོག་ལོངས་སྤྱོད་གང་གི་ཐད་
ལ་འཇིགས་པ་ཆེ་ཆུང་ཅི་བྱུང་ཡང་། དེ་ལས་བདག་གིས་བསྐྱབས་ཏེ་འཕྲལ་
དུ་བདེ་བ་དང་ཕུགས་སུ་ཕན་པའི་ཕྱིར། ཟས་འདོད་པ་ལ་ཟས། གོས་
འདོད་པ་ལ་གོས། གཏོང་བར་དཀའ་བའི་ལུས། ཕངས་པའི་ནོར་སོགས་
གཞན་ལ་བསྔོས་ཏེ་སེམས་ཅན་གྱི་སྲོག་སྐྱོབ་པ་དང༌། ཆོས་ཀྱི་ཚིག་དོན་རྣ་
བར་སྒྲོག་པ་སོགས་སྦྱིན་པ་རྣམ་པ་གསུམ་གཏོང་བའི་བློ་ལ་གོམས་ན་ཕར་་་་
ཕྱིན་ཏུ་འགྱུར་ཏེ། སྤྱོད་འཇུག་ལས། བདོག་པ་ཐམས་ཅད་འབྲས་བཅས་
244



ཏེ། །སྐྱེ་བོ་ཀུན་ལ་བཏང་སེམས་ཀྱིས། །སྦྱིན་པའི་ཕ་རོལ་ཕྱིན་གསུངས་ཏེ། །
དེ་ལྟའི་དེ་ནི་སེམས་ཉིད་དོ། །ཞེས་གསུངས་སོ། །གཉིས་པ་ཚུལ་ཁྲིམས་ལ་
སློབ་ཚུལ་ལ། སྡོམ་པའི་ཚུལ་ཁྲིམས། དགེ་བ་ཆོས་སྡུད་ཀྱི་ཚུལ་ཁྲིམས། །
སེམས་ཅན་དོན་བྱེད་ཀྱི་ཚུལ་ཁྲིམས་གསུམ་ལས། དེ་ཡང་རབ་ཏུ་བྱུང་བ་
ཡིན་ན་ཁས་བླངས་པའི་འདུལ་ཁྲིམས་ཀྱི་ཉེས་པས་གོས་མ་གོས་བརྟག་ལ་དེ་
དང་མི་འགལ་བར་སྡོམ་པ་དང་། སྡོམ་ལྡན་མིན་ཚེ་དྲན་ཤེས་ངོ་ཚ་ཁྲེལ་
ཡོད་ཀྱི་བསམ་པས་མི་དགེ་བཅུའི་དབང་དུ་སོང་མ་སོང་ལ་བརྟགས་ཏེ། ཇོ་
བོ་བཀའ་གདམས་པ་རྣམས་ཀྱིས་རྡེའུ་དཀར་ནག་བགྲངས་ཏེ། ཉེས་པ་གང་
བྱུང་ཕྱིར་བཅོས་དང་བཤགས་པས་དག་པར་བྱ་བ་ཉེས་སྤྱོད་སྡོམ་པའི་ཚུལ་
ཁྲིམས་ཡིན། ཚུལ་ཁྲིམས་གཉིས་པའི་དགེ་བ་ཞེས་པ་བྱང་ཆུབ་སེམས་དཔའི་
ལུས་ངག་གི་དགེ་བ་ཡིན་ལ། བླ་མ་དཀོན་མཆོག་གི་བསྔགས་པ་བརྗོད་དེ་
རྗེས་སུ་ཡི་རང་བྱ་བ། རང་ལ་གནོད་པ་བྱུང་བ་ལས་སུ་བལྟ་བ། དཀོན་
མཆོག་མཆོད་ཅིང་དགེ་རྒྱུན་མི་གཅོད་པ། དབང་བོའི་སྒོ་ཉོན་མོངས་པའི་
ཕྱོགས་ལས་བསྲུང་བ་སོགས་དགེ་བའི་ཆོས་རང་རྒྱུད་ལ་མ་སྐྱེས་པ་བསྐྱེད་པ།
སྐྱེས་ཟིན་མི་ཉམས་པར་གོང་དུ་སྤེལ་བའི་སྒོ་ནས་དགེ་བའི་ཆོས་སྡུད་པ་་་་་
ཡིན། ཚུལ་ཁྲིམས་གསུམ་པ་ལ། སེམས་ཅན་གྱི་ཚེ་འདི་དང་ཕྱི་མའི་དོན་དུ་
ཁ་ན་མ་ཐོ་བ་མེད་པའི་སྒོ་ནས། ནད་པ། འཇིགས་པས་ཉེན་པ། ཐབས་ལ་
རྨོངས་པ། ཉེས་སྤྱོད་བྱེད་པ། ཟས་ནོར་གྱིས་དབུལ་བ། ཆོས་ཀྱིས་ཕོངས་པ་
སོགས་སྡུག་བསྔལ་ཅན་གྱི་གནས་དེ་དང༌། དེ་ལས་བཟློག་པའི་ཐབས་ཚུལ་
245



སྣ་ཚོགས་ལ་རབ་ཏུ་འབད་དེ། སྡུག་བསྔལ་གྱིས་གདུངས་པའི་སེམས་ཅན་
དེ་དག་གི་དོན་བྱེད་པའོ། །གསུམ་པ་བཟོད་པ་ལ་སློབ་ཚུལ་ལ། གནོད་བྱེད་
ལ་ཅི་མི་སྙམ་པའི་བཟོད་པ། སྡུག་བསྔལ་དང་ལེན་གྱི་བཟོད་པ། ཆོས་ལ་
ངེས་སེམས་ཀྱི་བཟོད་པ་གསུམ་ལས། དེ་དག་ཆུང་རིམ་ནས་ཡུན་གྱིས་
གོམས་པར་བྱས་ཏེ། འགྲོ་བ་རྣམས་ལ་ཁོང་ཁྲོ་འགོག་པའི་སེམས་ཀྱི་གོམས་
པ་ཡོངས་སུ་རྫོགས་དགོས། དེ་ཡང་འཇུག་པ་ལས། གང་ཕྱིར་རྒྱལ་སྲས་
རྣམས་ལ་ཁྲོས་པ་ཡིས། །སྦྱིན་དང་ཁྲིམས་བྱུང་དགེ་བ་བསྐལ་པ་བརྒྱར། །
བསགས་པ་སྐད་ཅིག་གིས་འཇོམས་དེ་ཡི་ཕྱིར། །མི་བཟོད་ལས་གཞན་སྡིག་
པ་ཡོད་མ་ཡིན། །ཞེས་དང་། རྗེ་སྐལ་ལྡན་རྒྱ་མཚོས། བྱང་ཆུབ་སེམས་
དཔའ་གང་ན་བཞུགས་མི་ཤེས། །མཐོང་མཐོང་ཀུན་ལ་མ་སྨོད་གསུངས་པ་
ལྟར། རང་རེ་རྣམས་རྐྱེན་ཆུང་ངུ་རེས་ཀྱང་ཁོང་ཁྲོ་སྐྱེ་སླ་བས། བྱང་སེམས་
ལ་ཁོང་ཁྲོ་སྐད་ཅིག་མ་གཅིག་སྐྱེས་ན། བསྐལ་པ་བརྒྱར་བསགས་པའི་དགེ་
རྩ་ཐམས་ཅད་དུས་གཅིག་ལ་འཇོམས་པར་གསུངས་ཚུལ་སོགས་བསམས་་་་་
ནས་ཁོང་ཁྲོ་སླར་མི་སྐྱེ་བའི་ཆོས་ཅན་དུ་བྱས་ནས་འགོག་དགོས་ཏེ། དེ་ཡང་
རང་ལ་སྡང་བའི་དགྲ་ཞིག་ལ་དམིགས་ནས་ཞེ་སྡང་སྐྱེས་པ་ན། ཁྱོད་ད་ལྟ་
རང་དབང་རང་ལ་ཡོད་བཞིན་དུ་གཅེས་འཛིན་གྱིས་གནོད་པའི་ལས་ཆུང་
ངུ་འདི་ཙམ་ཡང་མི་བཟོད་ན། འདི་རྣམས་ཀྱི་སེམས་ཉོན་མོངས་དྲག་པོས་
བསྐུལ་ནས་ལྕེབས་པ་དང༌། མཚོན་འདེབས་པ་དང༌། རང་སྲོག་རང་གིས་
གཅོད་པ་སོགས་ལུས་སེམས་སྡུག་བསྔལ་གྱིས་མནར་ཏེ་བསྲན་དུ་མི་ཚུགས་
246



པ་འདི་ལྟ་བུ་བྱུང་འདུག་ན། འདི་དག་ལ་ཁྲོ་བར་ག་ལ་རིགས། གནོད་བྱེད་
ཀྱི་རྩ་བའི་རྒྱུ་ལ་ཁྲོ་ན་འདིའི་རྒྱུད་ཀྱི་ཞེ་སྡང་ལ་ཡང་ཁྲོ་རིགས། རང་ལ་
དངོས་སུ་ན་ཚ་བསྐྱེད་པ་སོགས་ལ་ཁྲོ་ན། རང་ལ་རྡུང་བྱེད་ཀྱི་དབྱུག་པ་
སོགས་ལ་ཡང་ཁྲོ་རིགས་པར་འདུག་སྙམ་དུ་ཁོང་ཁྲོ་འགོག་ཚུལ་གྱི་རིགས་པ་
དྲི་མ་མེད་པ་དག་གིས་སུན་ཕྱུང་ནས། གནོད་བྱེད་རྐྱེན་ངན་དུ་མ་བཟོད་
རིགས་པ་ནི། གདོན་གྱིས་བརླམས་པས་རང་ལ་མི་འོས་པའི་སྤྱོད་པ་སྣ་
ཚོགས་སྟོན་ཀྱང་བཟོད་རིགས་པ་ཡིན་ཏེ། བཞི་བརྒྱ་བ་ལས། ཁྲོ་ཡང་འབྱུང་
བོས་བཟུང་བ་ལ། །སྨན་པ་འཁྲུགས་པ་མིན་དེ་ལྟར། །ཐུབ་པས་ཉོན་མོངས་
དགྲར་གཟིགས་ཀྱིས། །ཉོན་མོངས་དང་འབྲེལ་གང་ཟག་མིན། །ཞེས་
གསུངས། དེ་ལྟར་ཁོང་ཁྲོ་སྤངས་ན། ཚེ་འདིར་ལུས་སེམས་མི་ན་བར་མ་
ཟད། སྐྱེ་བ་གཞན་དག་ཏུ་བདེ་བ་འབའ་ཞིག་འབྱུང་བར་ཞི་བ་ལྷའི་ཞལ་
ནས། གང་ཞིག་བསྒྲིམས་ཏེ་ཁྲོ་འཇོམས་པ། །དེ་ནི་འདི་དང་གཞན་དུ་
བདེ། །ཞེས་པ་ལྟར་ད་ལྟ་གཞན་གྱིས་གནོད་པ་བྱས་པའི་སྡུག་བསྔལ་འདི་
གཞན་ལ་ཞེ་སྡང་ཞིང་། གནོད་པ་བགྱིས་པའི་ལས་བསགས་ཚར་བ་སྨིན་ཏེ་
སྡུག་བསྔལ་མྱོང་བ་ཡིན་ལ། དེ་ཉིད་ད་ལྟ་བཟོད་པར་བགྱིས་ན་ལས་ཀྱི་སྒྲིབ་
པ་སྔར་བསགས་འདག་ཅིང་། གསར་དུ་གསོག་པའི་སྒོ་ཁེགས་ལ་གཞན་
གྱིས་གནོད་པ་བྱས་པའི་བཀའ་དྲིན་གྱིས་རང་རྒྱུད་ལ་བཟོད་པ་འདི་ལྟ་བུ་་་་
སྐྱེས་པ་ཡིན་འདུག་པ་སོགས་སྒོ་དུ་མ་ནས་བསམ་ཚུལ་གཞན་དུ་བལྟའོ། །དེ་
ཡང་དཀར་ནག་གི་ལས་འབྲས་བླ་མ་སངས་རྒྱས་ཀྱི་མཐུ་བསམ་གྱིས་མི་ཁྱབ་
247



པ། བླ་ན་མེད་པའི་བྱང་ཆུབ། གསུང་རབ་ཡན་ལག་བཅུ་གཉིས་སམ། སྡེ་
སྣོད་གསུམ། བྱང་སེམས་ཀྱི་བསླབ་པའི་ལམ་སོགས་ཆོས་ཐམས་ཅད་ལ་ཡིད་
ཆེས་མོས་གུས་བསྐྱེད་དེ། རང་ཉིད་ཀྱིས་ཀྱང་ལས་འབྲས་ནས་བཟུང་ལམ་
གྱི་རིམ་པའི་བགྲོད་པ་མཐར་ཕྱིན་པ་ཞིག་ལ་བློ་སྦྱོང་བར་བྱའོ་སྙམ་དུ་་་་་་
བཟོད་པ་རྣམ་པ་གསུམ་ལ་སློབ་དགོས་སོ། །བཞི་བ་བརྩོན་འགྲུས་ལ་སློབ་
ཚུལ་ལ། གོ་ཆའི་བརྩོན་འགྲུས། དགེ་བ་ཆོས་སྡུད་ཀྱི་བརྩོན་འགྲུས། སེམས་
ཅན་དོན་བྱེད་ཀྱི་བརྩོན་འགྲུས་གསུམ་ལས། དེ་ཡང་ཚེ་འདིའི་འདོད་ཡོན་
བདེ་བའི་རོ་ལ་མ་ཆགས་པར་འཁོར་བ་ལ་སྐྱོ་བ་སྐྱེས་ཏེ། ལེ་ལོའི་རྒྱུ་རྣམས་
སྤངས་ནས། བརྩོན་གང་དགེ་ལ་སྤྲོ་བའོ། །ཞེས་སྤྱོད་འཇུག་ལས་གསུངས་པ་
དང་། དཔལ་ལྡན་ཟླ་གྲགས་ཀྱིས། ཡོན་ཏན་མ་ལུས་བརྩོན་འགྲུས་རྗེས་འགྲོ་
ཞིང་། །ཞེས་གང་གསུངས་ལྟར་ཚོགས་གཉིས་ཀྱི་དགེ་བའམ་ཡོན་ཏན་
ཐམས་ཅད་བརྩོན་འགྲུས་ཡོད་མེད་ཀྱི་རྗེས་སུ་འགྲོ་ལྡོག་བྱེད་ཅིང་། དེ་དག་
གཞིའམ་རྩ་བར་གྱུར་པའི་བརྩོན་འགྲུས་ལ། སྔོན་བྱོན་ཁྱེའུ་གོ་ཆས་སེམས་
ཅན་ཐམས་ཅད་ཀྱི་དབུལ་བ་སེལ་བྱེད་ཡིད་བཞིན་ནོར་བུ་རྒྱ་མཚོའི་འགྲམ་
དུ་སྦས་པ་ཀླུས་འཁྱེར་བ་ན། རུས་སྦལ་གྱི་ལྟོ་བས་རྒྱ་མཚོ་བཅུས་ཏེ་སྐེམ་
པར་བྱེད་པའི་གོ་ཆའི་བརྩོན་འགྲུས་བརྩམས་པ་ན། ལྷ་ཀླུ་ཐམས་ཅད་ཀྱིས་
གྲོགས་བྱས་ཏེ་རྒྱ་མཚོའི་སུམ་གཉིས་སྐེམ་པར་བྱས། དེ་ཚེ་ཀླུས་ཡིད་བཞིན་
གྱི་ནོར་བུ་སླར་ཕུལ། དགོས་འདོད་ཀྱི་ཆར་ཕབ། འགྲོ་བ་ཐམས་ཅད་ཀྱི་རེ་བ་
ཚིམ་པར་མཛད་པའི་རྒྱལ་སྲས་དཔའ་བོའི་རྣམ་ཐར་བཞིན། སེམས་ཅན་
248



•
གཅིག་གི་ཆེད་དུ་མནར་མེད་དུ་བསྐལ་པའི་བར་དུ་གནས་དགོས་ཀྱང་། བྱ་
བ་མཐར་མ་འཁྱོལ་གྱི་བར་བརྩོན་འགྲུས་མི་གཏོང་ངོ་སྙམ་དུ་གོ་ཆ་བརྟན་
པོ་བགོས། སྦྱིན་སོགས་ཕར་ཕྱིན་དྲུག་གིས་མཚོན་དགེ་ཆོས་ཐམས་ཅད་མ་
སྐྱེས་པ་བསྐྱེད་པ་དང་། སྐྱེས་ཟིན་གོང་འཕེལ་དུ་བྱ་ཞིང་དགེ་བ་ལ་སྤྲོ་བར་
བྱ། གང་བརྩམས་པའི་གཞི་མ་འཆུགས་པར་དྲན་ཤེས་རྒྱུན་དུ་བསྟེན་ནས་
བརྩོན་འགྲུས་བརྩམས་པའི་མཐུ་ལས། སེམས་ཅན་ཐམས་ཅད་ལ་གནས་
སྐབས་དང་མཐར་ཐུག་གི་ཕན་བདེ་མ་ལུས་པ་སྒྲུབ་སྙམ་དུ་སེམས་ཅན་དོན་
བྱེད་ཀྱི་བརྩོན་འགྲུས་སོགས་ལ་བསླབ་པར་བྱའོ། །ལྔ་བ་སངས་རྒྱས་ཀྱི་གོ་
འཕང་ཐོབ་ཆེད་ཡིད་དམིགས་པ་ལས་མ་གཡེངས་པར་མཉམ་པར་བཞག་
པ་གོམས་པ་མཐར་ཕྱིན་པ་ལ་བསམ་གཏན་གྱི་ཕར་ཕྱིན་ལ་བསླབ་ཚུལ་ནི། །
ངོ་བོའི་སྒོ་ནས་འཇིག་རྟེན་དང་འཇིག་རྟེན་ལས་འདས་པའི་བསམ་གཏན།
མངོན་ཤེས་སོགས་ཉན་ཐོས་དང་ཐུན་མོང་བའི་ཡོན་ཏན་བསྒྲུབས་ཏེ།
བསམ་གཏན་ལ་བརྟེན་ནས་དོན་བྱ་བ་བཅུ་གཅིག་གི་སྒོ་ནས་སེམས་ཅན་གྱི་
དོན་བྱེད་པའོ། །དྲུག་པ་ཤེས་རབ་ཀྱི་བསླབ་པ་ནི། ཆོས་རྣམས་ཀྱི་གནས་
ལུགས་དེ་ཁོ་ན་ཉིད་ཀྱི་དོན་རིག་པ་དོན་དམ་རྟོགས་པའི་ཤེས་རབ་དང་།
གནས་ལྔ་རིག་པ་ཀུན་རྫོབ་རྟོགས་པའི་ཤེས་རབ། སེམས་ཅན་གྱི་འདི་ཕྱིའི་
དོན་ཕྱིན་ཅི་མ་ལོག་པའམ། ཁ་ན་མ་ཐོ་བ་མེད་པར་སྒྲུབ་ཚུལ་ཤེས་པའི་
ཤེས་རབ་སོགས་རྒྱལ་བའི་སྲས་ཀྱི་ཤེས་རབ་ཐམས་ཅད་ལ་བསླབ་པར་་་་་
བྱའོ། །གཉིས་པ་གཞན་རྒྱུད་སྨིན་བྱེད་བསྡུ་བ་བཞི་ལ་སློབ་ཚུལ་ནི། མདོ་སྡེ་
249



རྒྱན་ལས། སྦྱིན་མཚུངས་དེ་དོན་ལེན་འཇུག་དང་། །བདག་ཉིད་རྗེས་སུ་
འཇུག་རྣམས་ཀྱིས། །སྙན་པར་སྨྲ་བ་དོན་སྤྱོད་དང༌། །དོན་མཐུན་ཉིད་དུ་
འདོད་པ་ཡིན། །ཞེས་གསུངས་པ་ལྟར་འགྲོ་བ་མ་ལུས་པ་ཟང་ཟིང་གིས་
འཁོར་དུ་བསྡུས་ནས་སྣོད་རུང་དུ་བྱེད་པའི་སྦྱིན་པ་དང་། སེམས་ཅན་དེ་
དག་དགའ་བར་བྱ་བའི་ཕྱིར་བཞིན་འཛུམ་བག་དང་བཅས་འཇིག་རྟེན་གྱི་
ཚུལ་དང་མཐུན་པའི་ཁམས་འདྲི་བ་སོགས་ཀྱི་སྙན་པར་སྨྲ་བ། རྒྱལ་སྲས་ཀྱི་
ཉམས་ལེན་ཕྱིན་དྲུག་སོགས་ཉོན་མོངས་པའི་གཉེན་པོར་འགྲོ་བའི་བསླབ་
བྱ་ལ་སོགས་པ་ཆོས་དང་མཐུན་པར་སྟོན་པས་སྙན་པར་སྨྲ་བ་དང་། ཆོས་
ཚིག་སྨྲ་བ་ཙམ་མིན་པར་ཇི་ལྟར་བསྟན་པའི་དོན་དེའི་ཉམས་ལེན་ལ་གདུལ་
བྱ་རྣམས་འགོད་པའམ་སྤྱོད་དུ་འཇུག་པ་དང་། གཞན་ལ་བཤད་པ་ཚིག་
སྤྱིའི་བཤད་ཡམ་ཙམ་དུ་སོང་ནས་རང་གིས་ཆོས་དོན་ཉམས་སུ་མ་བླངས་ན་
གདུལ་བྱ་ཡང་ཉམས་ལེན་ལ་མི་འཇུག་པས། ཆོས་གང་ལ་སྦྱར་བ་དེ་ལ་རང་
ཡང་གནས་ནས་དོན་དེར་མཐུན་པར་སློབ་པ་ཡིས། དེ་ལྟར་གདུལ་བྱ་དགེ་
བ་ལ་སྦྱོར་ཕྱིར་ཟང་ཟིང་གི་སྦྱིན་པས་ཡིད་དགའ་བར་བྱས་ཏེ། ཆོས་སྟོན་
པའི་སྣོད་དུ་གྱུར་པ་དེ་ལ་སྙན་ཞིང་ཡིད་ལ་འཐད་པའི་དད་སོགས་འཕགས་
པའི་ནོར་བདུན་ལས་བརྩམས་པའི་ཆོས་བཤད་པས། མི་ཤེས་པ་དང་། ཐེ་
ཚོམ་དོར་ཏེ་བསྟན་བྱའི་ཆོས་ལ་མོས་ཤིང་འཛིན་དུ་བཅུག དེ་ལྟར་ཤེས་
ནས་དོན་སྤྱོད་ཀྱིས་དགེ་བའི་ཆོས་ལ་ཞུགས་ཤིང་སྒྲུབ་པ་དང༌། དོན་མཐུན་
གྱིས་ཞུགས་ཟིན་མི་ལྡོག་པར་བྱས། གཞན་དོན་སྒྲུབ་པའི་ཐབས་བཟང་པོ་
250



བསྡུ་བའི་དངོས་པོ་བཞིས་མཚོན་པའི་ལམ་ཡོངས་རྫོགས་ཀྱི་ཉམས་ལེན་ལ་
འབད་པར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་
གསོལ། ཞེས་བདུད་རྩི་འབེབས་སྦྱང་གི་དམིགས་པ་སྦྱོང་བ་སོགས་མཇུག་ཏུ་
ཇི་ལྟར་བྱ་བའི་རིམ་པ་རྣམས་ལག་ལེན་སྤྱི་ལྟར་བྱ་ཞིང་། དེ་ལྟར་ཐུན་དང་
ཐུན་མཚམས་ཀྱི་བྱ་བ་སྔར་དང་འདྲ་བ་ལས། སྐབས་འདི་ཡན་གྱི་དམིགས་
རྣམ་ལ་ཐུན་བཞིའི་སྒོ་ནས་རྩལ་འདོན་གྱི་མྱོང་བ་ཐོན་པ་ན། ཕར་ཕྱིན་
མཐའ་མ་བསམ་གཏན་གྱི་ངོ་བོ་ཞི་གནས་དང་། ཤེས་རབ་ཀྱི་ངོ་བོ་ལྷག་
མཐོང་གཉིས་བསྒྲུབས་པའི་ཚེ་ན། གནས་དང་གྲོགས་བཟང་བ། ལུས་
དབེན་སེམས་དབེན་གཉིས་ཀྱི་ནང་ནས་ཕྱི་མ་གཙོ་ཆེ་ཞིང་རྣམ་རྟོག་གི་སྤྲོས་
པ་ཆོད་པ། འདོད་ཆུང་ཆོག་ཤེས་དང་། ཚུལ་ཁྲིམས་ཀྱི་བསླབ་པ་གཞི་རྟེན་
དུ་བྱས། རླུང་རོ་དགུ་ཕྲུགས་སུ་བསལ་ཏེ་སེམས་ཅན་གྱི་དོན་དུ་སངས་རྒྱས་
ཀྱི་གོ་འཕང་སྒྲུབ་ཕྱིར། ཞི་གནས་ཀྱི་ཏིང་ངེ་འཛིན་བརྟན་པོ་རྣམ་པར་དག་
པ་ཞིག་བསྒྲུབས་ཏེ། བདག་མེད་ཀྱི་དོན་ལ་ཚུལ་བཞིན་དཔྱོད་པའི་ཤེས་
རབ་ཀྱིས་ཇི་ལྟ་ཇི་སྙེད་ཀྱི་ཆོས་རྣམས་ཀྱི་གནས་ལུགས་མཐར་ཐུག་མཐོང་་་་་
ཕྱིར། བླ་མ་ཐུབ་དབང་རྗེ་བཙུན་འཇམ་པའི་དབྱངས་དང་དབྱེར་མེད་དུ་
གསོལ་བ་འདེབས་པ། ཟབ་མོའི་ལམ་གྱི་རིམ་པ་སྟོན་པའི་རྒྱ་བོད་ཀྱི་མཁས་
པའི་གཞུང་ཆེན་མོ་རྣམས་ལ་བལྟ་བ། བསགས་སྦྱང་ལ་འབད་པ་སུམ་སྒྲིལ་
དུ་བྱས་ནས་གང་ཟག་གི་བདག་མེད་དང་། ཆོས་ཀྱི་བདག་མེད་གཏན་ལ་
ཕབ་སྟེ་ལྟ་བ་རྟོགས་པ་ལ་བདུད་ཀྱི་བར་ཆད་ཤིན་ཏུ་ཆེ་བས། གཟུངས་
251



སྔགས་ཟབ་མོ་བཟླ་བ། སྲུང་འཁོར་བསྒོམ་པ་སོགས་ཀྱི་སྒོ་ནས་བཟློག་པར་
བྱས་ཏེ། འཕགས་པ་ཀླུ་སྒྲུབ་ཡབ་སྲས་ཀྱི་དགོངས་པ་ཇི་ལྟ་བ་བཞིན་དཔལ་
ལྡན་ཐལ་འགྱུར་བའི་ལྟ་བ་མཐར་ཐུག་པ་དེ་ཉིད་གནད་བཞིས་དཔྱད་པ་་་་
དང་། དབུ་མ་འཇུག་པའི་དགོངས་དོན་ལྟར་ལེགས་པར་གཏན་ལ་ཕབ་པ་
ན། ཡབ་རྗེ་བླ་མས། སྣང་བ་རྟེན་འབྲེལ་བསླུ་བ་མེད་པ་དང་། །སྟོང་བ་ཁས་
ལེན་བྲལ་བའི་གོ་བ་གཉིས། །ཇི་སྲིད་སོ་སོར་སྣང་བ་དེ་སྲིད་དུ། །ད་དུང་
ཐུབ་པའི་དགོངས་པ་རྟོགས་པ་མེད། །ནམ་ཞིག་རེས་འཇོག་མེད་པར་ཅིག་
ཆར་དུ། །རྟེན་འབྲེལ་མི་བསླུ་མཐོང་བ་ཙམ་ཉིད་ནས། །ངེས་ཤེས་ཡིད་ཀྱི་
འཛིན་སྟངས་ཀུན་འཇིག་ན། །དེ་ཚེ་ལྟ་བའི་དཔྱད་པ་རྫོགས་པ་ལགས། །
ཞེས་གསུངས་པ་ལྟར་ལྷག་མཐོང་མཚན་ཉིད་པ་དང་། སྟོང་ཉིད་ལ་དཔྱད་
སྟོབས་ཀྱིས་དྲངས་པའི་ཞི་གནས་ཏེ། ཞི་ལྷག་ཟུང་འབྲེལ་གྱི་ཏིང་ངེ་འཛིན་
ཁྱད་པར་ཅན་ཐོབ་པར་འགྱུར་རོ། །དེ་ལྟར་ལམ་ཐུན་མོང་བས་རྒྱུད་སྦྱངས་
ནས། དེའི་རྗེས་སུ་ངེས་པར་ཐུན་མོང་མ་ཡིན་པ་གསང་སྔགས་རྡོ་རྗེ་ཐེག་
པའི་ཉེ་ལམ་འདི་ལ་ཞུགས་ནས། སེམས་ཅན་ཐམས་ཅད་སྡུག་བསྔལ་གྱི་རྒྱ་
མཚོ་ལས་མྱུར་དུ་གྲོལ་བའི་ཕྱིར། སྙིགས་དུས་ཀྱི་ཚེ་ཐུང་གཅིག་ལ་སངས་
རྒྱས་རྡོ་རྗེ་འཆང་གི་གོ་འཕང་བླ་ན་མེད་པ་སྒྲུབ་པ་ལ། རིམ་གཉིས་ཀྱི་ལྷའི་
རྣལ་འབྱོར་ཟབ་མོ་ཉམས་སུ་བླངས་པ་ལ་བརྟེན་ནས་མཆོག་ཐུན་གྱི་དངོས་
གྲུབ་ཐམས་ཅད་བདེ་བླག་ཏུ་འགྲུབ་པར་འགྱུར་བ་ཡིན་ནོ། །
སྨྲས་པ། མཁྱེན་གཏེར་འཇམ་དབྱངས་གཞོན་ནུའི་རླབས་ཆེན་ཐུགས་
252



，
བསྐྱེད་སྐལ་བཟང་ཟླ་བའི་བཞིན། །འཛུམ་ལྡན་འོད་དཀར་ཐུབ་བསྟན་རྒྱ་
མཚོ་འཕེལ་བའི་གསོས་སུ་སྤྲོ་མཁས་པ། །ཐོས་བསམ་སྒོམ་པའི་ཡོན་ཏན་
ནོར་བུའི་ཚོགས་ཀྱིས་ལུས་ཅན་ཡིད་ཀྱི་རེ་སྐོང་ཆེ། །བདག་གི་སྤྱི་བོར་ཐོབ་
པའི་བཀའ་དྲིན་དྲན་ཏེ་ལག་པད་ཐོད་དུ་ཟུམ། །ཐུབ་གསུང་ཚངས་པའི་
གདོང་གི་ཟུར་ཕུད་ལས། །དཔག་ཡས་ཆོས་ཕུང་ཆུ་བོ་རྣམ་བཞིའི་རྒྱུན། །
རྟོགས་དཀའ་ཆེ་འབྲིང་ཆུང་ངུའི་ལམ་གསུམ་འགྲོ། །མཁྱེན་དཔྱོད་ཧུབ་ཀྱིས་
གཞལ་མཁས་བློ་བཟང་གྲགས། །གང་གི་བསྟན་པ་དྲི་མེད་གསེར་གྱི་སྣོད། །
ཡོངས་སུ་འཛིན་པའི་སྔོན་བྱོན་བསྟན་འཛིན་གྱི། །མན་ངག་དར་སེང་འོ་
མའི་བཅུད་བཟང་པོ། །འཁྱིལ་བ་རྣམ་དཔྱོད་མགྲིན་པའི་ལམ་ན་རྩེན། །
རྗེས་འཇུག་དགེ་ལ་འདུན་ལྡན་ཚོགས་པའི་དབུས། །ཞལ་བཟང་ལས་
འོངས་སྔོན་མེད་ལེགས་བཤད་ཀྱིས། །ཐུབ་བསྟན་རིན་ཆེན་འཛིན་པའི་
རྒྱ་ཆེན་མཚོ། །བླངས་པའི་གྲུ་ཆར་བློ་ཡི་དཔལ་དུ་བཀྲམ། །གང་
གི་གསུང་གསང་རོ་མངར་འཛམ་བུའི་འབྲས། །ལོངས་སུ་སྤྱོད་འདོད་བདག་
ནི་བསྟན་འཛིན་གྲྭར། །ཁས་འཆེས་རྒྱུ་མེད་འབྲས་བུ་ལ་རེ་བ། །གད་མོའི་
གནས་སུ་འགྱུར་སྙམ་སྨྲ་སྒོ་དམ། །འོན་ཀྱང་ཚུལ་ཁྲིམས་སྨོན་པས་བསྐྱེད་
པའི་གཞིར། །དལ་རྟེན་ལུས་ཀྱི་འཁྲི་ཤིང་རྒྱས་པ་འདི། །དགེ་ལྡན་རིང་
ལུགས་དཔག་བསམ་ལྗོན་ཚོགས་གྲྭར། །བསྐྱངས་པའི་མན་ངག་འབྲས་བུ་
གཡུར་དུ་ཟ། །དེ་ཕྱིར་སུ་ཞིག་འཁོར་བའི་མཐའ་ཉིད་ལ། །སྐྱོ་ནས་བྱང་ཆུབ་
སྙིང་བོའི་ལྡིང་ཁང་དག །བསྟེན་འདོད་བློ་ཡིས་གཏན་གྱི་འདུན་མ་ལ། །སྤྲོ་
253



དགས་བསམ་གཏན་ཚུགས་རྣམས་སྐལ་བ་བཟང་། །ལམ་བཟང་མ་ནོར་
སྟོན་པའི་མགོན་དང་བཅས། །གསུང་རབ་འདོད་རྒུ་མཇལ་ནས་ཐོས་དོན་
བཙལ། །ཚེ་ཐུང་དགུན་ཉི་ལྟ་བུའི་ཆོས་ཚུལ་གྱིས། །དོན་ཡོད་བྱ་བའི་གཏམ་
འདི་སྙིང་ལ་སྨན། །དེ་ཉིད་ཕྱིར་ན་བདག་གི་བློ་གྲོས་ཀྱི། །ར་བར་ཆུད་པ་
ཙམ་གྱིས་སྨན་མཆོག་འགའ། །རང་དང་གཞན་ལ་ཕན་འདོད་ལྷག་བསམ་
གྱིས། །ཉེས་སྤྱོད་དྲི་མ་འཁྲུད་སླད་ངས་འདི་བརྩམས། །འདིས་མཚོན་རྣམ་
དཀར་བསོད་ནམས་གཏེར་གྱི་བུམ་པ་ལས། །གཏིང་ཟབ་མན་ངག་གཟུགས་
བཅུད་ཕུན་སུམ་ཚོགས་པའི་གཏེར། །སྲིད་ཞིའི་དཔལ་གྱི་འདོད་པ་ཀུན་
ནས་འཇོ་བའི་དཔྱིད། །ཅིག་ཆར་རྫོགས་འདིས་ལུས་ཅན་རྣམ་ཀུན་འཚོ་
གྱུར་ཅིག །སྐྱེ་བའི་ཕྲེང་བར་དགེ་བའི་བཤེས་གཉེན་གྱི། །ཞལ་སྒོ་ལས་
འོངས་སྐྱེས་བུ་གསུམ་གྱི་ལམ། །བསྒྲུབས་པའི་བདུད་རྩི་སྣ་ལྔའི་བཅུད་
མྱངས་ཚེ། །ལམ་བཟང་རྟོགས་པ་རྒྱུད་ལ་སྐྱེ་བར་ཤོག །མི་རྟག་འཆི་བ་
དྲན་པས་རྒྱུད་བསྐུལ་ཏེ། །ལས་དང་འབྲས་བུ་འཆོལ་བ་མེད་བསམས་
ནས། །དགེ་འབྲས་གཞན་ལ་ཕན་པའི་གཏོང་སེམས་དང་། །ཉེས་ལྟུང་
སྟོབས་བཞིས་སྦྱོང་བ་ལྷུར་ལེན་མཛོད། །སྡོམ་གསུམ་ཚུལ་ཁྲིམས་པདྨོའི་
སྦུབས་བཞིན་དུ། །རབ་གཙང་ཕྱིན་དྲུག་བསྡུ་བཞིའི་གདམས་པ་མཆོག །
ཉེས་བརྒྱའི་རྩ་བ་བདག་འཛིན་གཅོད་པའི་མཚོན། །བདག་མེད་རྟོགས་པའི་
ཤེས་རབ་སྐྱེ་བར་ཤོག །ཤིན་སྦྱངས་བདེ་བས་ཟིན་པའི་ཞི་གནས་དང༌། །ཞི་
སྒོ་གཉིས་མེད་རྟེན་འབྲེལ་ལམ་བཟང་འདིས། །རྒྱུད་སྦྱངས་ཆོས་ཟབ་གསང་
254



སྔགས་རིམ་གཉིས་ལམ། །རྡོ་རྗེའི་ཐེག་པ་མཆོག་ལ་སློབ་གྱུར་ཅིག །འདི་
དོན་ཉམས་སུ་བླངས་པའི་ལག་རྗེས་སུ། །འདི་སྣང་ཞེན་པའི་འཆིང་བ་རྒྱང་
བསྲིངས་ནས། །བསྟན་དང་འགྲོ་ལ་ཕན་པའི་བྱམས་བརྩེ་ཡིས། །ཀུན་ཡིད་
ཚིམ་པའི་བྱེད་པོར་བདག་གྱུར་ཅིག །ཁྱད་པར་ལམ་མཆོག་འདི་ལ་སློབ་
ཚུལ་གྱི། །མན་ངག་རི་མོར་བཀོད་པ་འདི་ཡིས་ནི། །བདག་དང་མཉམ་པའི་
འགྲོ་བའི་རྒྱུད་བཏུལ་ནས། །འཕྲལ་ཕུགས་ཕན་བདེའི་སྣང་བའི་དཔལ་རབ་
སྦྱིན། །གསེར་མདོག་རིང་ལུགས་ཅོད་པན་འཛིན་པའི་སྡེ། །སྡེ་སྣོད་ཐོས་
བསམ་རྒྱ་མཚོར་འཇུག་པའི་གྲུར། །བསམ་སྦྱོར་བརྟན་པའི་དར་ཆེན་
བཙུགས་པ་ན། །ཡོན་ཏན་དཔག་མེད་དར་རྒྱས་གླིང་དེར་བགྲོད། །ཐུབ་
དབང་བཤད་སྒྲུབ་བསྟན་པ་རིན་ཆེན་གྱིས། །ཁྱབ་དང་མ་ཁྱབ་ཉམས་པར་
གྱུར་པ་ཡི། །ཕྱོགས་དེར་སྙིང་རྗེ་ཆེན་པོས་ཡིད་བསྐྱོད་དེ། །གསལ་བྱེད་དམ་
ཆོས་ཡུན་རིང་འཛིན་སྤེལ་ཤོག །
ཅེས་རང་རྒྱུད་ཆོས་ལ་སྐུལ་བྱེད་བྱང་ཆུབ་བདེ་ལམ་གྱི་དམིགས་ཁྲིད་གོ་བདེ་བར་བརྗོད་པ་
ངོ་མཚར་འོད་ཀྱི་དྲ་བ་སྤྲོ་བའི་ཉི་ཟླའི་སྣང་བ་བློ་ཡི་མུན་པ་སེལ་བའི་རྒྱན་ཞེས་བྱ་བ་འདི་ནི། སྔ་
མོ་ཞིག་ནས་རེབ་གོང་གསེར་ལྡན་འཛིན་མའི་གཞིར་འཁོད་པའི་ཀུན་སྤངས་སྒྲུབ་པའི་རྒྱལ་མཚན་
འཛིན་པ་འདུས་སྤྱི་ནས། བསྐུལ་མ་ནན་ཆེ་བར་གནང་ན་ཡང་། ཕྲན་ཆུང་བདག་ནི་གཞུང་ལུགས་
རྒྱ་མཚོར་དཔྱོད་པའི་བློ་གྲོས་ནོར་གྱིས་དབུལ་བས་འབྲི་བའི་རྔོ་མ་ཐོགས་པར་རིམ་འགྱངས་སུ་་་་་
ལུས་པར། ལམ་བཟང་འདིས་མཚོན་རིག་པའི་གནས་ཀུན་ལ་བརྩོན་འདུན་མི་དམན་པ་བདེ་ཆེན་
དགོན་གྱི་གྲྭ་རིགས་ལྷ་བཟོ་དགེ་སློང་བྱམས་པ་རྒྱ་མཚོ་ནས་མཎྜལ་ཚོམ་བུས་བརྒྱན་པ་དང་བཅས་
བསྐུལ་མ་ཡང་ཡང་བགྱིས་པར་བརྟེན། རང་གིས་བསམ་བློ་བཏང་ན་དབུས་བརྒྱུད་གཙང་བརྒྱུད་
255



ཀྱི་ལམ་རིམ་ཆེ་ཆུང་ཀུན་ལ་ཐོས་བསམ་དཔྱད་པའི་སྒོ་ནས་བག་ཆགས་བཞག་སྟེ་འབྲི་རྒྱུའི་སྐལ་བ་
ཡོད་ན། རང་དང་བློ་ཚོད་མཉམ་པ་དང་དམན་པའི་སྐྱེ་བོ་ཀུན་ལ་ཕན་པ་སྲིད་དམ་སྙམ་ནས་འབྲི་
འདུན་ཡོད་ཐོག གནས་ཆེན་འདིར་བཞུགས་ཀྱི་བླ་མ་དགེ་བཤེས། སྡོམ་བརྩོན་འདུལ་འཛིན་
བཀའ་པོད་ལྔའི་འཆད་ཉན་ལ་གཞོལ་བའི་སློབ་ཚོགས་ཡོངས་ནས། གསལ་ཞིང་གོ་སླ་ལ་རྒྱས་
བསྡུས་འཚམས་པ་ཞིག་གྱིས་ཞེས་གསུང་ནན་མཛད་པ་དང་། རང་ཡང༧ཡབ་རྗེ་བླ་མའི་བསྟན་
སྒོར་ཞུགས་པ་དོན་ཡོད་པར་བྱས་ཏེ། སྤྱན་རས་གཟིགས་དབང༧རྒྱལ་བ་ཐམས་ཅད་མཁྱེན་
པའི་རིགས་ཀྱི་ཅོད་པན་མ་ཧཱ་པཎྜི་ཏ་དགེ་འདུན་བསྟན་འཛིན་རྒྱ་མཚོ་དཔལ་བཟང་པོ་དང་།
མཁྱེན་བརྩེ་ནུས་པའི་བདག་ཉིད་འཁོར་ལོའི་མགོན་པོ་བཀའ་དྲིན་མཉམ་མེད་ཁྲི་ཆེན་རྡོ་རྗེ་་་་་་་
འཆང༧འཇམ་དབྱངས་ཐུབ་བསྟན་རྒྱ་མཚོ། ཐུབ་བསྟན་ཡོངས་རྫོགས་ཀྱི་མངའ་བདག༧རྗེ་
བཙུན་འཇིགས་མེད་འཕྲིན་ལས་དཔལ་བཟང་པོ་སོགས་ཡབ་སྲས་ཉི་ཟླ་ལྟ་བུ་རྣམས་ཀྱི་བཀའ་དྲིན་
ལས། བྱང་ཆུབ་ལམ་གྱི་རིམ་པ་ཆེ་འབྲིང་ཆུང་གསུམ། བདེ་ལམ། མྱུར་ལམ་སོགས་ཀྱི་ཁྲིད། །
བཤད་ལུང་། མན་ངག་མང་དུ་ཐོབ་པའི་ཤཱཀྱའི་བཙུན་གཟུགས་ཨ་རོལ་སྐྱེ་མིང་པ༧བློ་བཟང་ལུང་
རྟོགས་བསྟན་པའི་རྒྱལ་མཚན་ནས། སྔོན་བྱོན་སྐྱེས་ཆེན་དམ་པའི་ཁྲིད་ཡིག་དག་ལས་བཏུས་ཏེ། །
རང་གི་གོ་ཚོད་ཙམ་ཞིག་རབ་ཚེས་ཀུན་འཛིན་ཞེས་པ་ས་བྱི་ལོའི་བཅུ་བའི་ཚེས ༡༢ ནས་འགོ་་་་་་་
བརྩམས་ཏེ། གནས་ཆེན་བྲག་རི་དཀར་པོའི་ཉེ་འདབས་བཤད་སྒྲུབ་བསྟན་པའི་འབྱུང་གནས་གྲྭ་
ཚང་ཐོས་བསམ་ཡོན་ཏན་དར་རྒྱས་གླིང་གི་རང་སྤྱིལ་སྐུ་གསུང་ཐུགས་རྟེན་ཚོམ་བུར་སྤུངས་པའི་
ལྷ་ཁང་གདུང་མ་མེ་ཏོག་ཅན་དུ་རྒྱལ་ཟླའི་ཡར་ངོའི་ཚེས༣ལ་གྲུབ་པར་སྦྱར་བའི་ཡི་གེ་འདུ་བྱེད་པ་
པོ་ནི། དད་བརྩོན་བློ་གྲོས་ཀྱི་ནོར་དང་ལྡན་པའི་ཉེ་གནས་སྒོ་དམར་པ་བསྟན་པ་དར་རྒྱས་ཀྱིས་
བགྱིས་པའི་དགེ་བས་ཚེ་རབས་ཀུན་ཏུ་ཐེག་པ་མཆོག་གི་དགེ་བའི་བཤེས་གཉེན་དང་མཇལ་ཏེ།
ལམ་བཟང་འདི་དང་འབྲལ་མེད་དུ་བསླབས་ནས་རྒྱལ་སྲས་ཀྱི་སྤྱོད་པ་མཐར་སོན་པའི་སྒོ་ནས་་་་་་
བསྟན་པའི་སྙིང་བོ་ཡུན་རིང་དུ་གསལ་བར་བྱེད་ནུས་པར་གྱུར་ཅིག །སརྦ་བི་ཛ་ཡནྟུ། ། །
ཕྱག་ན་པདྨོའི་ཐུགས་རྗེ་ཟླ་ཟེར་གྱིས། །ཐོས་བསམ་ཡོན་ཏན་རྒྱ་མཚོ་འཕྱུར་བའི་ཁར། །ལུང་
རིགས་གར་གྱིས་རྩེན་པའི་ཆོས་གྲྭ་ཆེ། །སྤྲེལ་རྫོང་བྲག་དཀར་གནས་སུ་དཔར་འདི་བསྐྲུན། །
256



༄༅། །དྲིན་ཅན་བླ་མ་དམ་པ་ངག་དབང་བྱམས་
པའི་ཞལ་སྔ་ནས་ལམ་རིམ་འཇམ་དཔལ་ཞལ་
ལུང་གི་ཁྲིད་གནང་སྐབས་ཟིན་བྲིས་སུ་
བཏབ་པ་བཞུགས་སོ།།
༄༅། །ན་མོ་གུ་རུ་རཏྠ་ཝཱ་གི་མི་ཏྲི་ཡ། རབ་འབྱམས་བཀའ་དང་
གདམས་ངག་འབྱུང་བའི་གནས། །ཐུབ་དབང་བྱམས་པ་རྗེ་བཙུན་མཁྱེན་
པའི་གཏེར། །རྣམ་གསུམ་དབྱེར་མེད་ཀུན་མཁྱེན་ཙོང་ཁ་པའི། །བསྟན་པའི་
རྒྱལ་མཚན་འཛིན་ལ་ཕྱག་འཚལ་ལོ། །བཀའ་དྲིན་མཉམ་མེད་བྱམས་པའི་
མཚན་ལྡན་དང་། །སྤྱན་རས་གཟིགས་དབང་ངུར་སྨྲིག་འཛིན་པ་ཡི། །
མཁྱེན་བརྩེའི་ཆོས་སྦྱིན་བགོ་སྐལ་བརྗེད་ཀྱི་དོགས། །ལོང་བས་ཤིག་ཟིན་ཇི་
བཞིན་ཡི་གེར་འབྲི། །ལེགས་བཤད་རིན་ཆེན་ཐོར་བུ་བྲིས་པ་རྣམས། །རང་
སེམས་གླང་སྨྱོན་འདུལ་ཕྱིར་ལྕགས་ཀྱུ་ལྟར། །གྲངས་དང་གོ་རིམ་སྐབས་
ཐོབ་སྦྱར་ཏེ་བསྡུ། །བླ་མའི་སྤྱན་ལམ་ཐེ་ཚོམ་སྤང་བར་བྱ། །ཕུན་ཚོགས་དགེ་
ལེགས་བྱེ་བས་བསྐྲུན་པའི་སྐུ། །ཞེས་ལམ་རེམ་ཆེན་པོའི་ལུགས་ཀྱི་བརྗོད་བྱ་
དེ་ཉིད་ཐོག་མར་མཆོད་བརྗོད་བསྟོད་ཕྱག་མཛད་པ་ཡིན་ཏེ། བསམ་པ་
257



ཕུན་ཚོགས་སེམས་བསྐྱེད་དང་སྦྱོར་བ་ཕུན་ཚོགས་ཕྱིན་དྲུག་སྟེ་རྒྱུ་ཕུན་སུམ་
ཚོགས་པས་ལེགས་པར་བསྐྲུན་པའི་སྐུ་ཕུན་སུམ་ཚོགས་པ་ལ་དད་གུས་ཀྱིས་
བསྟོད་ཕྱག་དང་། དེ་བཞིན་དུ་ཕུན་ཚོགས་དགེ་ལེགས་བྱེ་བས་
བསྐྲུན་པའི་གསུང་ཕུན་སུམ་ཚོགས་པ། ཕུན་ཚོགས་དགེ་ལེགས་བྱེ་བས་
བསྐྲུན་པའི་ཐུགས་ཕུན་སུམ་ཚོགས་པ་མངའ་བའི་ཤཱཀྱའི་རྒྱལ་པོ་དེ་ལ་ཕྱག་
འཚལ་ལོ། །ཞེས་དང༌། བཀའ་གདམས་གླེགས་བམ་ལས། བླ་མ་རྣམས་ལ་
ཕྱག་འཚལ་ལོ། །དད་པའི་ལྷ་ལ་ཕྱག་འཚལ་ལོ། །ཐེ་ཚོམ་ཐམས་ཅད་སྤངས་
བྱས་ནས། །བསྒྲུབ་ལ་ནན་ཏན་གཅེས་སུ་བྱ། །ཞེས་ཉན་བྱའི་ཆོས་དེ་ཁུངས་
སངས་རྒྱས་ལ་ཐུག་པའི་བླ་མ་མཚན་ཉིད་དང་ལྡན་པ་ལ་བསམ་སྦྱོར་གཉིས་
ཀྱིས་ཚུལ་བཞིན་དུ་བསྟེན་པ་ལམ་གྱི་རྩ་བ་ཡིན་ནོ། །ཞེས་སྟོན་པ་ལ་ཐོག་
མར་བླ་མ་རྣམས་ལ་ཕྱག་འཚལ་ལོ། །ཞེས་དང་། དེ་ལྟར་བསྟེན་པ་ན་བླ་མ་
དམ་པ་དེས་སློབ་མ་སྐྱབས་འགྲོ་ལས་འབྲས་ནས་ཁྲིད་པའི་ལྷ་དཀོན་མཆོག་
གསུམ་དང་ལྟ་བཞིའི་སྐྱབས་འོག་ཏུ་ཚུད་པ་ཞིག་དགོས་ཞེས་སྟོན་པ་ལ་དད་
པའི་ལྷ་ལ་ཕྱག་འཚལ་ལོ། །ཞེས་དང་། དེ་ལྟར་སྐྱབས་སུ་སོང་བའི་མུ་ནས་
འཁོར་འདས་ཀྱི་རྒྱུ་འབྲས་ལེགས་ཉེས་ཤེས་བྱའི་གནས་རྣམས་རྒྱུ་མཚན་་་་་་
མེད་པའི་ཡིད་དཔྱོད་ཙམ་མ་ཡིན་པར་རྒྱུ་མཚན་ཡང་དག་ལ་བརྟེན་ནས་་་་་
ངེས་ཤེས་ལེགས་པར་རྙེད་དེ་སུ་གང་གིས་ཀྱང་བཟློག་མི་ནུས་པའི་ཐེ་ཚོམ་་་
ཐམས་ཅད་སྤངས་པའི་ཐོས་པ་བཙལ་དགོས་སོ་ཞེས་སྟོན་པ་ལ། ཐེ་ཚོམ་
ཐམས་ཅད་སྤངས་བྱས་ནས། །ཞེས་དང་། ཐོས་པ་བཙལ་བའི་དགོས་པ་བླ་
258



མ་མཚན་ཉིད་དང་ལྡན་པའི་ཉམས་ཁྲིད་ལས་ཇི་ལྟར་འབྱུང་བ་བཞིན་ཐུན་
དང་ཐུན་མཚམས་གཉིས་སུ་འདུ་བའི་སྒྲུབ་པ་ལ་ནན་ཏན་བྱ་དགོས་སོ་ཞེས་
སྟོན་པ་ལ། བསྒྲུབ་ལ་ནན་ཏན་གཅེས་སུ་བྱ། །ཞེས་གསུངས། དེས་ན་དལ་
འབྱོར་ལ་སྙིང་བོ་ལེན་པའི་གཞི་མ་ནོར་བ་དང་། བརྩོན་འགྲུས་རྩོམ་ལུགས་
རྣམས་མ་ཤེས་ན་ནམ་འཆི་ཆ་མེད་བསམ་པའི་ངེས་འབྱུང་སྤུ་སུད།
རི་ཕུག་ཏུ་འགྲོ་སྔ་བ་ཙམ་གྱིས་དལ་འབྱོར་ལ་སྙིང་བོ་ལོན་པ་མི་འོང་བའི་་་་
ཐོག་མར་ཐོས་པ་གལ་ཆེ། སྤྱིར་སེམས་ཅན་གྱི་ཁམས་ན་དལ་འབྱོར་ཐོབ་པ་
དཀོན། དལ་འབྱོར་ཐོབ་ཀྱང་ཐོས་པ་ལ་བརྩོན་པ་དཀོན། ཐོས་པ་ལ་བརྩོན་
ཀྱང་མཐར་ཕྱིན་པ་དཀོན། ཐོས་པ་མཐར་ཕྱིན་ཀྱང་ཚེ་འདིའི་ཆེ་ཐབས་སུ་
མ་སོང་བ་དཀོན་ཏེ། སྦྱོང་སྒར་པ་བོད་དུ་འདུག་སྐབས་དགེ་བཤེས་རྩོད་པ་
ཐོབ་པ་རྣམས་དགོན་པ་ཡོང་སྒོ་གང་ཆེ་ལ་དམིགས་ནས་བླ་མ་དང་མཁན་་་་
པོར་སོང་བ་རྣམས། དཔེ་ཅི་འདྲ་ན་བྱིའུ་གནམ་ལ་འཕུར་བ་དང་འདྲ་སྟེ།
བྱིའུ་གནམ་ལ་འཕུར་བའི་ཚེ་ཅི་རི་རི། ཅུ་རུ་རུ་སྐད་ཀྱི་སྐད་དེ་བརྒྱབ་ནས་
འཕུར་ཀྱང་འགྲོ་ས་གར་ཡང་མེད་པར། མཐར་ས་ལ་བབས་ནས་འདུག་པ་
ལྟར་རང་གཞན་གང་གི་ཡང་དོན་མ་གྲུབ་པ་ཞིག་ཏུ་འགྲོ་བར་འདུག་པས།
དལ་འབྱོར་ལ་སྙིང་བོ་ལོན་པ་མི་འདུག བོད་འདིར་བཀའ་བརྒྱུད་པའི་བླ་
མ་གོང་མ་རྣམས་ཀྱིས་ཆོས་རྣམ་དག་གིས་ཚིག་རེ་རེའི་དོན་སྒོམ་པས་མྱུར་
དུ་གྲོལ་བ་ཐོབ་ཟེར་བ་རྣམས་བདེན་ཐག་ཆོད་རེད་ཀྱང་ཆོས་དེ་ཉམས་སུ་་་
ལེན་པ་པོའི་གང་ཟག་རྣམས་ས་ལམ་འོག་མ་སྐྱེས་ཟིན་པའི་དབང་གིས་ཆོས་
259



དེ་ཕན་པ་ཡིན་གྱིས། ལས་དང་པོ་བས་ཆོས་དེ་དག་ཉམས་སུ་བླངས་ཀྱང་མཚོ་
འཁྱག་པའི་སྟེང་མཁར་བརྩིགས་པ་ལྟར། དལ་འབྱོར་ལ་སྙིང་བོ་ལོན་པ་མི་
འོང་བ་ནི་ཆོས་ཀྱི་སྐྱོན་མ་ཡིན་གང་ཟག་གི་སྐྱོན་ཡིན་ཞེས། རྗེ་དགེ་ལེགས་
རྒྱ་མཚོའི་གསུང་དེ་བསམས་ན་རྡོ་རྗེའི་ཚིག་རེད། དེས་ན་ད་ལྟ་ངེད་རང་
རྣམས་རྗེ་རྒྱལ་བ་གཉིས་པ་ཙོང་ཁ་པའི་བསྟན་པ་ཡོངས་རྫོགས་ལ་ཐོས་་་་་་་
བསམ་སྒོམ་པའི་སྐལ་བ་དང་ལྡན་པ་རྣམས་སྔོན་བསོད་ནམས་རྒྱ་ཆེན་་་་་་་
བསགས་པ་ཡིན་ཏེ། སྔ་ཐོག་དུས་ན་པཎ་ཆེན་ཆོས་ཀྱི་རྒྱལ་མཚན་ལ་སོག་
པོ་ཞིག་གིས་སྐྱེ་བརྟག་ཞུས་ནས་ཕྱི་མར་མི་ལུས་ཨེ་ཐོབ་ཞུས་པ་ན་ཐོབ་་་་་་
གསུངས། ཆོས་དང་ཨེ་མཇལ་ཞུས་པ་ན་མཇལ་གསུངས། རྗེ་བླ་མའི་བསྟན་
པ་དང་ཨེ་མཇལ་ཞུས་པ་ན། དེ་མཇལ་བ་ལ་བསོད་ནམས་རྒྱ་ཆེན་པོ་མང་
པོ་བསགས་དགོས་པ་འདུག་གསུངས། ཀུན་མཁྱེན་ལྔ་བ་ཆེན་པོས། རྨད་
བྱུང་རྣམ་ཐར་གཙང་མའི་ཁྲིམས་དང་ལྡན། །རླབས་ཆེན་རྒྱལ་སྲས་སྤྱོད་
པའི་སྙིང་སྟོབས་ཆེ། །བདེ་སྟོང་མཆོག་གིས་རིམ་གཉིས་རྣལ་འབྱོར་སྤྱོད། །
བློ་བཟང་རྒྱལ་བའི་བསྟན་དང་མཇལ་བར་ཤོག །ཅེས་གསུངས་པ་ལྟར།
ཐར་འདོད་ཀྱི་གདུལ་བྱ་རྣམས་ཀྱིས་དལ་འབྱོར་ལ་སྙིང་བོ་ལེན་པའི་ཐབས་
ངོ་བོ་མ་ནོར་བ་གྲངས་ཆད་ལྷག་མེད་པ་གོ་རིམ་མ་འཆུགས་པ་ནི་རྗེ་བླ་མའི་
བསྟན་པ་ཁོ་ན་ཡིན་གྱིས། རང་གཞན་མང་པོའི་ལུགས་ཀྱི་དབང་ལུང་ཁྲིད་
མི་འདྲ་བ་མང་པོ་ཐོབ་ཐོབ་དང་ཤེས་ཤེས་མང་པོས་དལ་འབྱོར་ལ་སྙིང་བོ་
ལོན་པ་མི་འོང་། གནད་འདི་ལྟར་གཟིགས་ནས་མཁས་པ་ཆེན་པོ་རྗེ་ཤེས་
260



རབ་སེངྒེས་དཔལ་ལྡན་རྒྱུད་སྨད་གྲྭ་ཚང་གི་གྲྭ་བ་རྣམས་བླ་མ་སུ་ཡིན་ལ་་་་་་
ཕྱག་དབང་ཞུ་ས་མེད་པར་མཛད་པ་ནི་བླ་མ་གོང་མ་རྣམས་དང་དམ་ཚིག་
ལ་སེལ་ཞུགས་པའི་དམ་ཚིག་དང་མི་ལྡན་པ་ལ་ཕྱག་དབང་ཞུས་པ་ན་་་་་་
ལམ་གྱི་རྟོགས་པ་སྐྱེས་པ་ལ་བར་ཆད་ཤིན་ཏུ་ཆེ་བར་གཟིགས་ནས་མཛད་
པ་ཡིན་གྱི། དེ་ལྟར་མ་ཡིན་ན། རྗེ་ཤེས་རབ་སེངྒེ་ཕྱོགས་རིས་ཅན་དུ་འགྱུར་
ཞེས་བླ་མ་མཁས་གྲུབ་པས་གསུངས། རྒྱལ་བས་བསྔགས་པའི་ལམ་རྣམ་པར་
དག་པ་ལ་འགོད་ནུས་པར་གྱུར་ཅིག་ཅེས་པའི་ལམ་རྣམ་པར་དག་པ་ནི་་་་་
བྱང་ཆུབ་ལམ་སྒྲོན་ནས་བཤད་པ་ལྟ་བུ་ཡིན་ཞེས་དགེ་ལེགས་རྒྱ་མཚོས་་་་་་
གསུངས་ཞེས་གསུངས། དེ་ཡང་བཤད་བྱའི་ཆོས་དག་པ་གང་ཞེ་ན། དེའི་
ལྡོག་ཕྱོགས་གསོ་བ་རིག་པ་སྒྲ་རིག་པ་གཏན་ཚིགས་རིག་པ་བཟོ་རིག་པ་་་་་
རྣམས་བཤད་བྱའི་ཆོས་མ་དག་པ་ཡིན་ཞེས་པ་ནི། རིག་པ་དེ་དག་སྐབས་
ཐོབ་རང་རང་གི་བརྗོད་བྱ་རྗོད་བྱེད་མ་དག་པ་མ་ཡིན་གྱི། ལས་དང་པོ་བ་
ཐར་བ་དང་ཐམས་ཅད་མཁྱེན་པ་དོན་དུ་གཉེར་བའི་གདུལ་བྱའི་གསོ་བ་་་་
རིག་པ་སོགས་ཕྱོགས་རེ་བ་དེ་ཙམ་ལ་འབད་ཀྱང་འབད་པ་པོའི་གང་ཟག་
དེ་ཉོན་མོངས་ཆུང་དུ་མི་འགྲོ་བར་མ་ཟད་ཉོན་མོངས་ཀྱི་གྲོགས་སུ་སོང་བ་
འོང་བས་ཐོས་བསམ་བྱེད་པའི་ཆོས་མ་དག་པ་ཡིན། འོ་ན་བཤད་བྱའི་ཆོས་
དག་པ་གང་ལ་བྱ་ན། འཁོར་བའི་ཉེས་དམིགས་ཀུན་ནས་ཉོན་མོངས་
ཕྱོགས་ཀྱི་རྒྱུ་འབྲས་སྟོན། ཐར་བའི་ཕན་ཡོན་རྣམ་བྱང་ཕྱོགས་ཀྱི་རྒྱུ་འབྲས་
སྟོན། བླང་དོར་ཇི་ལྟར་བྱ་བ་ནང་སེམས་རྒྱུད་འདུལ་ཐབས་ཚང་ལ་མ་ནོར་
261



བ་སྐྱེས་བུ་གསུམ་གྱི་ལམ་གྱི་རིམ་པ་སྟོན་པ་ལྟ་བུ་ནི་བཤད་བྱའི་ཆོས་དག་པ་
ཡིན། སློབ་དཔོན་གྱི་ངག་དག་པ་ཡང་བཤད་བྱའི་ཆོས་དག་པ་དེ་ཉིད་རྩ་
འགྲེལ་སྦྲགས་ནས་ཚིག་དོན་མ་ནོར་བར་བཤད་ཐུབ་པ་ཙམ་གྱིས་ངག་དག་
པ་མི་འོང་། ཚིག་སྐྱོན་དོན་སྐྱོན་བློ་སྐྱོན་གསུམ་དང་བྲལ་བ། དེ་ཡང་བློ་སྐྱོན་
རང་འདོད་ཆོས་བརྒྱད་ཀྱི་བསམ་པ་དང་མ་འདྲེས་པ་སྙིང་རྗེ་དང་བྱང་ཆུབ་
ཀྱི་སེམས་ཁོ་ནས་ཀུན་ནས་བསླངས་ཏེ་བཤད་པ་ན་བྱིན་རླབས་ཀྱིས་གདུལ་
བྱ་ལ་ཕན་པར་འགྱུར། ཐམས་ཅད་མཁྱེན་པའི་རྒྱུར་འགྲོ་བ་ཞིག་ལ་སློབ་
དཔོན་གྱི་ངག་དག་པ་ཟེར་བ་ཡིན། སློབ་མའི་རྒྱུད་དག་པ་ནི་ཆུད་ཟོས་ལ་
མ་སོང་བ། ཡང་དག་པའི་ལམ་ལ་འཁྲིད་ན་ལམ་གྱི་བག་ཆགས་ཐེབས་པ།
རྟོགས་པ་སྐྱེ་རུང་དུ་ཡོད་པ་ནི་སློབ་མའི་རྒྱུད་དག་པ་ཡིན། སྤྱིར་རིག་པའི་
གནས་ལྔ་ཀ་ལ་བག་ཆགས་བཞག་པ་བྱ་དགོས་གསུངས་ཀྱང༌། དེང་སང་
ལས་དང་པོ་བ་རྣམས། ཚེ་ནི་ཡུན་ཐུང་ཤེས་བྱའི་རྣམ་པ་མང་། །ཚེ་ཡི་ཚད་
ཀྱང་ཅི་ཙམ་མི་ཤེས་པས། །ངང་བས་ཆུ་ལས་འོ་མ་ལེན་པ་ལྟར། །རང་གི་
འདོད་པ་དང་དུ་བླང་བར་བྱ། །ཞེས་གསུངས་པ་ལྟར་དལ་འབྱོར་ལ་སྙིང་བོ་
ལེན་པའི་ཐབས་བླ་ན་མེད་པ་ནི། སྐྱེས་བུ་གསུམ་གྱི་ལམ་གྱི་རིམ་པ་འདི་
ཉིད་ཡིན་ཏེ། ཁྱད་པར་རྒྱ་བོད་མཁས་གྲུབ་མ་ལུས་པའི། །ཐུགས་ཀྱི་ཉིང་ཁུ་
ཆེ་བ་བཞི་ལྡན་ཆོས། །མཆོག་དམན་འགྲོ་ལ་རིས་མེད་ཕན་པའི་སྨན། །
བདུད་རྩིའི་སྤུན་ཟླ་གཉིས་པ་རྙེད་དཀའི་ལམ། །ཞེས་བསྔགས་པའི་ལམ་
མཆོག་འདི་ལ་ཐོས་བསམ་སྒོམ་པར་བྱ་དགོས་ཏེ། སྤྱན་རས་གཟིགས་དབང་
262



མིའི་རྣམ་པར་རོལ་པ་རྒྱལ་བ་འབྲོམ་རིན་པོ་ཆེའི་ཞལ་ནས། ངོ་མཚར་
བཀའ་ནི་སྡེ་སྣོད་གསུམ་པོ་སྟེ། །གདམས་པ་སྐྱེས་བུ་གསུམ་གྱིས་མཛེས་པ་
ཡི། །ཞེས་རྒྱལ་བའི་བཀའ་ཐམས་ཅད་སྡེ་སྣོད་གསུམ་དུ་འདུས། དེ་གསུམ་
དུ་མ་འདུས་པའི་སྡེ་སྣོད་ཡིན་ན་བཀའ་མ་ཡིན་དགོས། འོ་ན་རྒྱུད་སྡེ་གང་
དུ་འདུ་ན་ཤིན་ཏུ་རྒྱས་པའི་མདོ་སྡེའི་སྡེ་སྣོད་དུ་འདུས་ལ། སྡེ་སྣོད་གསུམ་
གྱི་བརྗོད་བྱ་ཐམས་ཅད་སྐྱེས་བུ་གསུམ་གྱི་ལམ་རིམ་དུ་འདུ། དེས་ན་རྗེ་བླ་
མས། སྐྱེས་བུ་གསུམ་གྱི་ལམ་གྱི་རིམ་པ་ཡིས། །ཡིད་རབ་མི་འཕྲོག་དཔྱོད་
ལྡན་སུ་ཞིག་ཡོད། །ཅེས་གསུངས་པ་ལྟར། སྐྱེས་བུ་གསུམ་གྱི་ལམ་གྱི་རིམ་པ་
འདི་དགེ་ལུགས་པ་གཅིག་པུའི་ཆོས་མ་ཡིན་གྲུབ་མཐའ་རིས་སུ་མ་ཆད་པ་
ཐར་བ་དང་ཐམས་ཅད་མཁྱེན་པ་འདོད་པ་ཐམས་ཅད་ཀྱི་འཇུག་ངོགས་་་་་
ཡིན། དཔེར་ན་སངས་རྒྱས་ཤཱཀྱ་ཐུབ་པའི་བསྟན་པ་སྤྱི་དགེ་ལུགས་པ་
གཅིག་པུའི་བསྟན་པ་མ་ཡིན་ཐམས་ཅད་ཀྱི་ཐུན་མོང་བ་ཡིན་པ་དང་འདྲ།
བསྟན་པའི་རྒྱུས་ཡོད་པའི་དམ་པ་རྣམས་ལ་སྐྱེས་བུ་གསུམ་ཇི་ལྟར་མཛེས་ན།
ཆགས་ལྡན་གྱི་སྐྱེས་བུས་མཛེས་སྡུག་གི་གཞོན་ནུ་མ་མཐོང་བས་ཡིད་འཕྲོག་
པ་ལྟར། ཕྱི་མར་ངན་འགྲོར་མི་ལྟུང་བའི་ཐབས་སྐྱབས་འགྲོ་ལས་
འབྲས་ཀྱི་ཆོས་སྐོར་གྱིས་ཡིད་འཕྲོག་པས་ན་སྐྱེས་བུ་ཆུང་ངུའི་ཆོས་སྐོར་་་་
དམ་པ་རྣམས་ལ་མཛེས་པའོ། །ཡིད་དཔྱོད་རྒྱུ་མཚན་ལྟར་སྣང་གི་ཐར་བ་
ངོས་བཟུང་ནས་ཐར་བ་དོན་དུ་གཉེར་བ་ལྟ་བུ་མ་ཡིན་པར། ཕྱི་རོལ་པ་
དང་ཐུན་མོང་མ་ཡིན་པ་ཁྱབ་པ་འདུ་བྱེད་ཀྱི་སྡུག་བསྔལ་ལས་ཐར་བར་་་་་
263



འདོད་པའི་ངེས་འབྱུང་དང་ཐར་བ་ངོས་བཟུང་བ་དེ་ཉིད་ཚད་མས་གྲུབ་པ་
དང་ཐར་བར་བགྲོད་པའི་ལམ་བསླབ་པ་གསུམ་གྱི་ཆོས་སྐོར་གྱིས་ཡིད་་་་་་་
འཕྲོག་པས་ན་སྐྱེས་བུ་འབྲིང་གི་ཆོས་སྐོར་ནི་དམ་པ་རྣམས་ལ་མཛེས་པའོ། །
བྱང་ཆུབ་ཏུ་སེམས་བསྐྱེད་ཚུལ་ཕར་ཕྱིན་དང་པོ་ལྔ་ཐབས་དང་། དྲུག་པ་
ཤེས་རབ་སྟེ། ཐབས་ཤེས་ཟུང་དུ་འབྲེལ་བའི་ཚོགས་གཉིས་ཀྱི་འབྲས་བུ་
སངས་རྒྱས་ཀྱི་གོ་འཕང་མངོན་དུ་བྱེད་ཚུལ་རྣམས། བསྲེགས་བཅད་བརྡར་
བའི་གསེར་བཞིན་དུ། མངོན་སུམ་གྱིས་མི་གནོད་པ། ལུང་གིས་མི་གནོད་པ།
རིགས་པས་མི་གནོད་པ་རྒྱལ་བའི་དགོངས་པའི་དོན་སྐྱེས་བུ་ཆེན་པོའི་ཆོས་
སྐོར་གྱིས་ཡིད་འཕྲོག་པས་ན། དམ་པ་རྣམས་ལ་སྐྱེས་བུ་ཆེན་པོའི་ཆོས་སྐོར་
ནི་ཤིན་ཏུ་མཛེས་པའོ། །བཀའ་གདམས་ལེགས་བཤད་གསེར་གྱི་ཕྲེང་བ་
འདི། །འགྲོ་བ་གང་གིས་བགྲངས་ཀྱང་དོན་ཡོད་འགྱུར། །ཞེས་དམྱལ་བ་
པས་བགྲངས་ཀྱང་དོན་ཡོད་དུ་འགྱུར་ཡང་བགྲང་བའི་རྐྱེན་མ་ཚང་། མི་
ཁོམ་པའི་གནས་ཀྱི་སེམས་ཅན་ཐམས་ཅད་ཀྱིས་བགྲངས་ན་དོན་ཡོད་དུ་་་་་
འགྱུར་ཡང་བགྲང་བའི་རྐྱེན་མ་ཚང་། བགྲང་བའི་རྐྱེན་ཚང་བ་ནི་ཐེག་
མཆོག་འཁོར་ལོ་བཞི་དང་ལྡན་པ། མཐུན་པའི་ཡུལ་རྒྱལ་བའི་བཀའ་དང་
བསྟན་བཅོས་རྣམ་དག་ཡོད་པའི་ཡུལ་དུ་སྐྱེས། བཀའ་བསྟན་བཅོས་ཀྱི་དོན་
མ་ནོར་བར་སྟོན་པའི་སྐྱེས་བུ་དམ་པ་རྣམས་དང་མཇལ། ལེགས་སྨོན་གོ་བ་
ཤེས་རབ་དང་ལྡན་པ་ནད་དང་དགྲ་གདོན་སོགས་རྐྱེན་ངན་རྣམས་དང་་་་
བྲལ་བའི་སྔོན་ཆད་བསོད་ནམས་བགྱིད་པ་རྣམས་ཀྱིས། བཀའ་གདམས་
264



ལེགས་བཤད་བྱང་ཆུབ་ལམ་གྱི་རིམ་པ་གསེར་གྱི་ཕྲེང་བ་འདི་བགྲང་དགོས།
ཇི་ལྟར་བགྲང་ན། ཡང་དང་ཡང་དུ་སེམས་པ་དང༌། །མཇལ་དང་ངེས་
རྟོགས་གོམས་པའི་ལམ། །ཞེས་སོགས་ལམ་གྱི་ངོ་བོ་མ་ནོར་བ་གྲངས་ངེས་པ་
གོ་རིམ་མ་འཆུགས་པ་དཔྱད་འཇོག་གཉིས་ཀྱིས་བགྲང་བའོ། །དེ་ལྟ་བུ་ཡུན་
རིང་དུ་གཉུག་བསྲིངས་ཏེ་ཉམས་སུ་བླངས་པའི་མཐར་བསྟན་པ་ཐམས་་་་་
ཅད་འགལ་མེད་དུ་རྟོགས་པ། གསུང་རབ་ཐམས་ཅད་གདམས་ངག་ཏུ་
འཆར་བ་སོགས་འབྱུང་སྟེ། དགོན་པ་བའི་ཞལ་ནས་ཇོ་བོའི་གདམས་ངག་
འདི་ལ་ལུས་ངག་ཡིད་གསུམ་ཐལ་བའི་རྡུལ་དུ་བརླགས་ནས་བསྒོམས་པས་
གསུང་རབ་ཐམས་ཅད་གདམས་ངག་ཏུ་གོ་བ་གཅིག་བྱུང་གསུངས། གང་
ཉམས་སུ་བླང་བྱའི་ཆོས་ལ་ཆེ་བ་གཉིས་དང་ལྡན་པའི། དང་པོ་ནི་མཛད་པ་
པོ་ཡིད་བརྟན་ཐུབ་པ་ཞིག་ཡིན་མིན་བརྟགས་ནས། བསྟེན་ན་མི་བསླུ་བར་
ངེས་པའི་ཡོན་ཏན་དང་ལྡན་པ་ན་དེ་ཉིད་ཀྱི་ཆེ་བ་བརྗོད་པ་ཡིན་ལ། དེ་
ཡང་མཛད་པ་པོ་གང་གི་ཆེ་བ་བརྗོད་ན། བྱང་ཆུབ་ལམ་རིམ་འདི་ཐོག་མར་
མཛད་པ་པོ་བདག་ཅག་གི་སྟོན་པ་སངས་རྒྱས་ཡིན་པས་དེའི་ཆེ་བ་བརྗོད་
ལ། དེ་ནས་བྱམས་པ་འཇམ་དབྱངས་ཀླུ་སྒྲུབ་ཐོགས་མེད་ནས་རྩ་བའི་བླ་མ་
དམ་པའི་ཆེ་བ་བརྗོད་པའི་བར་དང་། ཁྱད་པར་ལམ་རིམ་ཆེ་ཆུང་བདེ་ལམ་
ཞལ་ལུང་ཐམས་ཅད་ཀྱི་རྩ་བ་བྱང་ཆུབ་ལམ་སྒྲོན་ཡིན་པས་དེ་མཛད་པ་པོ་
ཇོ་བོ་ཆེན་པོ་ཉིད་ཀྱི་ཆེ་བ་བརྗོད་པ་ལ། རིགས་ཕུན་སུམ་ཚོགས་པར་སྐྱེ་བ་
བཞེས་པའི་རིགས་དང་མཐུན་པའི་བྱ་བ་མཛད་པའི་རྒྱུ་མཚན་གྱིས་ཞབས་
26.5



ལ་ཚུལ་བཞིན་དུ་བསྟེན་ན་མི་བསླུ་བ་དང་། ཇོ་བོ་ཉིད་རྒྱ་གར་ན་བཙུན་པ་
དང་བཟང་བའི་ཡོན་ཏན་ཆེ་བ་བརྗོད་པ་ལྟར་མཁས་པའི་ཡོན་ཏན་ལ་དེ་་་་
ཙམ་དུ་མི་བརྗོད། འོན་ཀྱང་རིག་པའི་གནས་ལྔ་ལ་མཁས་པའི་ཕ་རོལ་ཏུ་
ཕྱིན་པ་དང༌། རྒྱ་གར་པ་ཡིན་ན་སཾ་སྐྲ་ཏའི་སྐད་ཤེས་པས་མ་ཁྱབ་ཀྱང་། ཇོ་
བོ་ཉིད་སཾ་སྐྲ་ཏ་ལེགས་སྦྱར་ལྷའི་སྐད་དང་ཡིག་རིགས་ཐམས་ཅད་ལ་མཁས་
པས་ན། བོད་དུ་བྱང་ཆུབ་ལམ་སྒྲོན་མཛད་ནས་རྒྱ་གར་གྱི་ཡི་གེ་ཇོ་བོ་རང་
ཉིད་ཀྱི་ཕྱག་བྲིས་རྒྱ་གར་དུ་འབྱོར་ཚེ་མཁས་པ་རྣམས་ཀྱིས་ཇོ་བོའི་ཕྱག་་་་་
བྲིས་ཡིན་པ་ངོ་ཤེས་ཏེ་ཐམས་ཅད་དད་པ་ལྷག་པར་འཕེལ། ལམ་སྒྲོན་གྱིས་
འགྲོ་དོན་མཐའ་ཡས་པ་བྱུང་། ཇོ་བོ་རྒྱ་གར་ན་བཞུགས་སྐབས་ཕྱི་པ་མུ་
སྟེགས་པའི་མཁས་པ་མང་པོ་ཕམ་པར་མཛད་པའི་མཐའ་མ་ཕྱི་པ་གདུགས་
གཉིས་ཕུབ་པ་གཅིག་བྱུང་བ་དང་རྩོད་པ་ན་སྒྲའི་དཀའ་གནད་ཕྲ་བ་གཅིག་
ལ་འཕྲལ་དུ་ལན་མ་ཐེབས་ནས་ཐབས་མཁས་ཀྱིས་གུང་སང་མཛད་པའི་་་་་
བརྡར་ཆབ་རིལ་བླངས་ནས་རྩོད་པའི་འཕྲོ་བཞག་ནས་གྲོལ། གཟིམ་ཆུང་དུ་
ཕེབས་སྒྲོལ་མའི་སྐུ་རྟེན་ལ་མཎྜལ་ཕུལ་ནས་གསོལ་བ་དྲག་ཏུ་བཏབ་པ་ན་་་་
སྒྲའི་དཀའ་གནད་ལན་འདེབས་ཚུལ་ཕྲ་ཞིབ་མ་ལུས་པ་ཐམས་ཅད་ཐུགས་
ལ་ཝལ་གྱིས་ཤར་ནས་མུ་སྟེགས་པ་དེ་ཕམ་པར་མཛད་པ་ནི། སྒྲོལ་མ་དང་
ཇོ་བོ་གཉིས་ཕྱི་པ་མུ་སྟེགས་པ་ཕམ་པར་བྱ་བ་ནི་དོན་ལ་ཐུགས་འདོད་་་་་་
གཅིག་ནའང་གསོལ་བ་མ་བཏབ་བར་དུ་སྒྲོལ་མའི་འཕྲིན་ལས་འཇུག་པའི་
ཐབས་མ་རྙེད་པས། དཀོན་ཆོག་ཐུགས་རྗེ་ཆེ་ཡང་གསོལ་བ་མ་བཏབ་ན་
266



བྱིན་རླབས་འཇུག་པའི་ཐབས་མེད་པས་དཀོན་མཆོག་ལ་ཕྱག་མཆོད་དང་་་་
བཤགས་སྦྱངས་ལ་འབད་པ་དང་མཎྜལ་ཕུལ་ནས་གསོལ་བ་འདེབས་པ་ལ་
འབད་དགོས་སོ། །ཞེས་བདག་ལེགས་སུ་འདོད་པ་རྣམས་ལ་མན་ངག་
དཔེར་བསྟན་པ་ལྟར་མཛད་པའོ། །མཁས་པའི་སྙིང་བོའི་མདོ་དོན་ནི་
བཙུན་པའི་ཡོན་ཏན་ཡིན། དེ་ཡང་ཕམ་པ་དང་ལྷག་མ་ལྟ་བུ་ལྟུང་བ་ཆེ་བ་
རྣམས་ཀྱིས་གོས་པ་ལྟ་ཅི་སྨོས། ཐ་ན་ཉེས་བྱས་ཕྲ་མོ་ལའང་དཔེར་ན་གངས་
གཡག་རྔ་མ་ཉག་མ་རེ་ཤིང་ལ་ཐོགས་པ་གཅོད་མ་ནུས་པར་རྔོན་པ་བྱུང་་་་་་
ནས་བསད་ནའང་རྔ་མ་སྲོག་བསྡོས་བྱས་ནས་བསྲུང་བ་ཞིག་ཡོད་པ་ལྟར། །
རྒྱ་གར་ནས་བོད་དུ་བྱོན་པའི་ཚེ་ཡང་ཚོང་བ་དང་མཉམ་དུ་ཕེབས་པ་ལ་་་་་་
ཉེས་བྱས་ཕྲ་མོ་གཅིག་བྱུང་བ་དེ་མ་ཐག་ཚོང་བའི་སྣ་བསྐྱིལ་ནས་དེར་ཁོང་
ལ་འབྲལ་སྤང་གི་མཆོད་རྟེན་ཡོད་པའི་མདུན་ན་བཤགས་སྡོམ་མཛད་ནས་
གཟོད་ཚོང་བ་རྣམས་ལ་ད་བཤག་ཉེས་པ་མ་བཤགས་པར་ཤི་ན་ང་དམྱལ་་་་
བར་འགྲོ་གསུངས་པ་ནི་རང་ཅག་རྗེས་འཇུག་གདུལ་བྱ་རྣམས་ལ་ཉེས་པས་
ནམ་ཡང་མ་གོས་པར་བསྲུང་སྡོམ་བྱ་དགོས་ཤིང་གལ་ཏེ་ཉེས་པས་གོས་ན་
དེ་མ་ཐག་བཤགས་སྡོམ་གྱིས་དག་ པར་བྱ་དགོས་སོ་ཞེས་དཔེར་བསྟན་
པའོ། །བཟང་བའི་ཡོན་ཏན་ནི། རང་དོན་ཡིད་བྱེད་ཀྱི་བསམ་པ་སྐྱེས་ན་
བྱང་ཆུབ་སེམས་དཔའི་ལྟུང་བ་འབྱུང་བས་ན་གཞན་དོན་འབའ་ཞིག་གི་་་་་
བསམ་པ་བྱང་ཆུབ་ཀྱི་སེམས་ལ་རྐྱེན་ངན་གང་གིས་ཀྱང་མི་གནོད་པ་རྒྱལ་་་་་
སྲས་ཀྱི་སྡོམ་པ་རྣམ་པར་དག་པ་ལ་རྟག་ཏུ་གནས་པ་དང་། སྔགས་སྡོམ་
_267



རྣམ་པར་དག་པ་ནི་གང་སྣང་ལྷའི་རྣམ་རོལ་ཏུ་ཕར་བཅོས་པ་མ་ཡིན་པར་
ཕུང་བོ་ལྔ་རིགས་ལྔར་དངོས་གནས་ལ་ལྡང་བ། དག་པ་རབ་འབྱམས་པ་
འབའ་ཞིག་གི་རྟོག་པ་མཐོན་པོ་ལ་གནས་ཀྱང་ཕྱི་འདུལ་བའི་ཀུན་སྤྱོད་ཕྲ་་་་
ཞིབ་མཐའ་དག་ལག་ཏུ་ལེན་པར་མཛད་པའི་རྣམ་ཐར་རྣམས་ཡི་གེར་་་་་་་
བཀོད་པའི་དགོས་པ་རྗེས་འཇུག་རྣམས་ཀྱིས་ཉམས་སུ་ལེན་ཚུལ་དཔེ་་་་་་
བསྟན་པའོ། །རྒྱ་གར་ན་རྟེན་གཙོ་སྤྱན་རས་གཟིགས་ཁ་སར་པཱ་ཎིས་ཨ་ཏི་
ཤར་ལ་སངས་རྒྱས་ཐམས་ཅད་ཀྱི་སྐུ་གསུང་ཐུགས་ཀྱི་གསང་བ་ཐམས་ཅད་
ཁྱོད་ཀྱིས་ཤེས། དེའི་ནང་ནས་སངས་རྒྱས་ཐམས་ཅད་ཀྱི་ཐུགས་ཀྱི་གསང་
བ་བྱམས་སྙིང་རྗེ་བྱང་ཆུབ་ཀྱི་སེམས་རིན་པོ་ཆེ་དེ་ཉིད་ཁྱོད་ཀྱིས་ཤེས་ཞེས་
གསུངས། འདུལ་རྒྱུའི་དགྲ་དེ་རང་གཅེས་འཛིན་ལ་བྱེད། སྐྱོང་རྒྱུའི་གཉེན་
དེ་སེམས་ཅན་ཐམས་ཅད་ལ་བྱེད་པས་ཨ་ཏི་ཤ་བོད་དུ་གདན་དྲངས་ན་་་་་་
བོད་འདི་ལ་ཕན་ལ། གཞན་རྣམས་ཅི་ཙམ་མཁས་ཀྱང་བོད་འདི་ལ་ཕན་པ་
དཀའ་ཞེས་གདན་འདྲེན་པ་ནག་ཚོ་ལོ་ཙཱ་བ་སོགས་སོང་བ་ན་རྒྱ་གར་པ་་་་་
རྣམས་ཀྱིས་ཨ་ཏི་ཤ་བོད་དུ་གདན་དྲངས་དོགས་ནས་ཀུན་གྱིས་གསང་བའི་
ཚེ། ཨ་ཏི་ཤར་མཇལ་ཡང་ཨ་ཏི་ཤ་ཡིན་པ་ངོ་མ་ཤེས་ནའང་ཨ་ཏི་ཤས་བསམ་
པ་བཟང་པོའི་བསླབ་བྱ་བྱེད་ལུགས་དང༌། ངང་རྒྱུད་རིང་ཞིང་མཛད་སྤྱོད་
ཐམས་ཅད་མཐོང་བ་ཙམ་གྱིས་ཡིད་ཕྲོགས་ནས་གདན་འདྲེན་པ་རྣམས་་་་་་
ཀྱིས་བསམ་པ། ཨ་ཏི་ཤ་ཟེར་བ་སུ་ཡིན་ནི་མི་ཤེས། འདི་ཉིད་རང་བོད་དུ་
གདན་དྲངས་ན་ཨང་སྙམ་པ་བྱུང་བ་དང་། བོད་དུ་ཕེབས་པ་ན་བོད་ཀྱི་བླ་
268



-
མ་རྣམས་ཀྱི་དགོན་པ་འདི་དང་འདི་བའི་ཡིན་ཞུས་པ་ན། ཨ་ཏི་ཤའི་གསུང་
ནས་ཁྱེད་ཚོའི་དེ་རྒྱ་ཆུང་ཁམས་གསུམ་སེམས་ཅན་ཐམས་ཅད་ངའི་ཡིན་་་་
གསུངས། བསྟེན་ན་མི་བསླུ་བར་ངེས་པའི་ཇོ་བོ་ཆེན་པོ་དེ་ཉིད་ཀྱིས་མཛད་
པའི་ཆོས་ཀྱི་ཆེ་བ་བཞི་ལས། བསྟན་པ་ཐམས་ཅད་འགལ་མེད་དུ་རྟོགས་པ་
ནི། ཀ་བུམ་གཉིས་འགལ་ཏེ་དེ་གཉིས་ཀྱི་གཞི་མཐུན་མེད་པའི་ཕྱིར་ཟེར་བ་
ལྟ་བུ་མ་ཡིན་པར། སྐྱེས་བུ་ཆུང་ངུའི་སྐབས་ཕྱི་མར་མངོན་མཐོ་ལྷ་མིའི་གོ་
འཕང་ཐོབ་ན་ཆོག་པ་ལྟ་བུ་དང༌། འབྲིང་གི་སྐབས་དེས་མི་ཆོག་པར་ཐར་
བ་ཐོབ་ན་ཆོག་པ་ལྟ་བུ་དང་། ཆེན་པོའི་སྐབས་དེས་ཀྱང་མི་ཆོག་པར་
སེམས་བསྐྱེད་རྒྱུད་ལ་སྐྱེས་ན་ཆོག་པ་ལྟ་བུ་དང་། སེམས་བསྐྱེད་སྐྱེས་པའི་ཚེ་
དེ་ཙམ་གྱིས་མི་ཕན་པར། ཕྱིན་དྲུག་ལ་སློབ་དགོས་པ་ལྟ་བུ་དང་། དེ་ཡང་
སྦྱིན་པའི་ཕན་ཡོན་བརྗོད་ནས་དེས་ཆོག་པ་ལྟ་བུ་ལ། ཚུལ་ཁྲིམས་ཀྱི་སྐབས་
དེས་མི་ཆོག་པར་ཚུལ་ཁྲིམས་ཀྱིས་ཆོག་པ་ལྟ་བུ་ནས་གོང་མའི་ཡོན་ཏན་་་་་་
བརྗོད་པ་ན། འོག་མ་འོག་མ་ལ་སྨད་པ་ལྟ་བུ་རྣམས་ཚ་གྲང་ལྟར་མི་འགལ་
བར་གཅིག་གྲོགས་སུ་གཅིག་འགྲོ་བར་རྟོགས་པ་དང་། འདུལ་བ་དང་
སྔགས་གཉིས་གནང་བཀག་གཅིག་པ་ཡིན་ཏེ། འདུལ་བ་ན་ཚངས་དང་མི་
ཚངས་སྤྱོད་བཀག་པ་དེ་སྔགས་བླ་མེད་ཀྱིས་མ་གནང་། བླ་མེད་སྐབས་ཀྱི་ཤ་
ཆང་དང་རིག་མ་བསྟེན་ཚུལ་དེ་ཉིད་འདུལ་བ་ན་མ་བཀག་འདུལ་བ་
སྔགས་ཀྱི་གྲོགས་སྔགས་འདུལ་བའི་གྲོགས་སུ་འགྲོ་བ་ཡིན། དཔེར་ན་ཚད་
པའི་ནད་ཐུ་བའི་སྐབས་ནད་ལ་གནོད་པའི་ཟས་ལ་མ་འཛེམས་པ་དང་།
269



ནད་ཕལ་ཆེར་གྲོལ་བ་ན་ནད་དབྱུང་ཐབས་སུ་ཁ་ཟས་བཅུད་ཅན་ཟ་བ་་་་་
གཉིས་མི་འགལ་བར་ནད་ལ་ཕན་པས་གཅིག་གྲོགས་གཅིག་འགྲོ་བ་དང་་་་
འདྲ། གསུང་རབ་མ་ལུས་གདམས་ངག་ཏུ་འཆར་བ་ནི་བཤེས་གཉེན་བསྟེན་
པའི་ཆོས་སྐོར་གྱི་བཀའ་དང་དགོངས་འགྲེལ་གྱི་བསྟན་བཅོས་ཐམས་ཅད་་་་
བཤེས་གཉེན་བསྟེན་པའི་གདམས་ངག་ཏུ་འཆར། དེ་བཞིན་དུ་དལ་འབྱོར་
གྱི་ཆོས་སྐོར་སྟོན་པས་དེ་ཐམས་ཅད་དེའི་གདམས་ངག་ཏུ་འཆར་བ་སོགས་
ཐོབ་བྱའི་གཙོ་བོ་སངས་རྒྱས་ཀྱི་གོ་འཕང་སྟེར་བའི་ཐབས་དངོས་དང་། །
བརྒྱུད་པ་ཅི་རིགས་མ་འདུས་པའི་བཀའ་མེད་པས་དེ་དག་ལ་ལ་རང་སྨིན་་་་
པའི་གདམས་ངག ལ་ལ་ནི། བརྩེ་ལྡན་སྡུག་བསྔལ་གཞོམ་བྱའི་ཕྱིར། །
ཐབས་རྣམས་ལ་ནི་མངོན་སྦྱོར་མཛད། །ཐབས་བྱུང་དེ་རྒྱུ་ལྐོག་གྱུར་པས། །
དེ་འཆད་པ་ནི་དཀའ་བ་ཡིན། །ཞེས་གསུངས་པ་ལྟར་རང་ཉིད་ཐེག་པ་
གསུམ་གྱི་ཆོས་སྐོར་ཐམས་ཅད་མངོན་དུ་མ་གྱུར་ན་གཞན་རིགས་ཅན་་་་་་་་
གསུམ་ལམ་དེ་དག་ལ་འགོད་པར་མི་ནུས་པས་གཞན་རྗེས་སུ་འཛིན་པའི་་་་་
ཐབས་ཡིན་ལ། དེས་ན་ཐེག་པ་གསུམ་གྱི་སྡེ་སྣོད་དང་རྒྱུད་སྡེ་བཞིའི་གསུང་
རབ་ཡི་གེ་ན་གཅིག་ཀྱང་འདོར་དུ་མི་རུང་བ་གསུང་རབ་མཐའ་དག་གང་་་་
ཟག་གཅིག་འཚང་རྒྱ་བའི་གདམས་ངག་ཏུ་འཆར་བའོ། །རྒྱལ་བའི་དགོངས་
པ་བདེ་བླག་ཏུ་རྙེད་པ་ནི། གསུང་རབ་མ་ལུས་གདམས་ངག་ཏུ་འཆར་ན།
རྒྱལ་བའི་དགོངས་པ་བདེ་བླག་ཏུ་རྙེད་པས་མ་ཁྱབ། རྒྱལ་བའི་དགོངས་པ་
བདེ་བླག་ཏུ་རྙེད་ན་གསུང་རབ་མ་ལུས་གདམས་ངག་ཏུ་འཆར་བས་ཁྱབ།
270



རྒྱལ་བའི་དགོངས་པ་ནི་གདུལ་བྱ་ཐམས་ཅད་སངས་རྒྱས་ཀྱི་གོ་འཕང་ལ་་་་
འགོད་པར་དགོངས་ཀྱང་གནས་སྐབས་གདུལ་བྱ་རང་རང་གི་མོས་པ་དང་
འཚམ་པར་ཐད་ཀར་གསུངས་པ་ངེས་དོན་དང་དེ་ལ་ཟབ་མོ་རྟོགས་པར་མི་
ནུས་པ་རྣམས་ལ་དྲང་དོན་དུ་གསུངས་པའི་གནད་འདི་རྟོགས་ན་གདུལ་བྱ་
གང་ལ་དྲང་དོན་དང་གང་ལ་ངེས་དོན་དུ་གསུངས་པའི་དགོངས་པ་བདེ་་་་
བླག་ཏུ་རྟོགས། དེ་ཡང་བླ་མའི་མན་ངག་ལ་མ་བལྟོས་པར་རྒྱལ་བའི་བཀའ་
ལ་རང་སྟོབས་ཀྱིས་ཞུགས་ན་གསུང་རབ་ན་བཞུགས་པ་རྣམས་གོང་འོག་་་་་་
འཁྲུག་པ་དང་ཁ་འཐོར་ནས་ཡོད་པའི་རྒྱལ་བའི་དགོངས་པ་མི་རྟོགས། བླ་
མ་དམ་པའི་མན་ངག་བྱང་ཆུབ་ལམ་སྒྲོན་ལ་བརྟེན་ནས་ཐབས་མཁས་པས་
རྒྱལ་བའི་དགོངས་པ་འབད་རྩོལ་ཆེན་པོ་ལ་མ་བལྟོས་པར་བདེ་བླག་ཏུ་རྙེད་
པ་ཡིན་ནོ། །ཉེས་སྤྱོད་ཆེན་པོ་རང་འགགས་སུ་འགྲོ་བ་ནི། རྒྱལ་བའི་གསུང་
རབ་ལ་བཟང་ངན་བྱེད་པ་ནི་ཆོས་སྤོང་གི་ཉེས་སྤྱོད་ཆེན་པོ་ཡིན་ལ། ཆེ་བ་
དང་པོ་གསུམ་བྱུང་ན་གང་ཟག་དེ་ཉིད་ལ་ཉེས་སྤྱོད་རང་འགགས་སུ་འགྲོ་་་
བའོ། །མཛད་པ་པོའི་ཡོན་ཏན་ཐམས་ཅད་ལེགས་པར་ལྡན་ན་དེས་མཛད་
པ་ཡིན་ན་ཆེ་བ་བཞི་དང་ལྡན་པས་མ་ཁྱབ། མགོན་པོ་ཀླུ་སྒྲུབ་ཀྱིས་མཛད་
པའི་རྟ་བརྟགས་པའི་བསྟན་བཅོས། གསེར་འགྱུར་བཅོས་པའི་བསྟན་བཅོས་
ལྟ་བུ་ལ་ཆེ་བ་བཞི་དང་མི་ལྡན་ལ། དབུ་མ་རིགས་ཚོགས་ལྟ་བུ་ཕྱོགས་ཙམ་
ཆེ་བ་བཞི་དང་ལྡན་པ་ལྟར་རོ། །ཇོ་བོས་མཛད་པའི་ནང་ནས་བསྟན་པ་
ཐམས་ཅད་ཡོངས་སུ་རྫོགས་པ་རྒྱལ་བའི་བཀའ་ཇི་སྙེད་ཡོད་པ་ཐམས་ཅད་
27 1



ཀྱི་བརྗོད་བྱའི་དོན་མ་ལུས་པ་ཉམས་སུ་ལེན་ཚུལ་སྟོན་པའི་བྱང་ཆུབ་ལམ་་་་
སྒྲོན་གྱི་ཁྲིད་ཀྱི་བདག་པོ་འབྲོམ་རིན་པོ་ཆེའི་སྐྱེ་བ་རྒྱལ་བ་དགེ་འདུན་གྲུབ་
པས། མགོན་ཁྱོད་ཀྱིས་བསྟན་པ་འཛིན་པ་ལ། །དུས་ནམ་ཡང་བརྩོན་པ་
བགྱིད་པར་སྨོན། །ཞེས་གསུངས་པ་ལྟར། རྗེ་བླ་མ་ཙོང་ཁ་པ་ཆེན་པོའི་
བསྟན་པ་འཛིན་པའི་སྨོན་ལམ་ལེགས་པར་བཏབ་པའི་འབྲས་བུ་ཀུན་་་་་་་་་
མཁྱེན་ལྔ་བ་ཆེན་པོས་མཛད་པའི་འཇམ་དཔལ་ཞལ་ལུང་འདི་ཉིད་ཡིན་ལ།
དེ་ཡང་། རང་གི་ཉམས་མྱོང་ཚད་མའི་བདུད་རྩིའི་བཅུད། །གླེགས་བམ་
རིན་ཆེན་ཟ་མ་ཏོག་ཏུ་འཁྱིལ། །ཞེས་ཉམས་མྱོང་གི་སྟེང་ནས་མཛད་པའི་
བྱིན་རླབས་དང་འཕྲིན་ལས་ཁྱབ་གདལ་ཆེ་བ་ཁྲིད་ཡིག་གཞན་དང་མི་འདྲ་
བ། གཙང་ན་བླ་མ་རྟ་ཕུག་པའི་ཕྱག་ཏུ་འཇམ་དཔལ་ཞལ་ལུང་འདི་ཐོག་
མར་འབྱོར་སྐབས་ཁྲིད་ཡིག་འདི་སྔར་ནས་ང་ལ་ཡོད་ན་ངས་སྔར་གྱི་དཀའ་
སྤྱད་ཀྱི་ཕྱེད་ཀ་དེས་རྟོགས་པ་སྐྱེས་ཐུབ་པ་འདུག་ཅེས་བསྔགས་བརྗོད་
མཛད། རྗེ་དགེ་ལེགས་རྒྱ་མཚོ་ལ་རྟོགས་པ་བདེ་ལམ་གྱི་སྟེང་ནས་འཁྲུངས།
རྗེས་སོར་ཞལ་ལུང་འདི་འབྱོར་བ་ན་བཤེས་གཉེན་དམ་པ་བྱམས་པ་ཆོས་་་་
ལྡན་པའི་དྲུང་ནས་ཁྲིད་ལེགས་པར་ཞུས་ནས་ཁྲིད་ཡིག་འདི་ལ་བསྔགས་་་་
བརྗོད་མཛད་ནས་ཁྲིད་ཕལ་ཆེར་འདིའི་སྟེང་ནས་བཏང་། དྲིན་ཅན་བླ་མ་
དམ་པ་ངག་དབང་བྱམས་པ་ཉིད་ལའང་མཚན་བཏགས་མཛད་པའི་གསུང་
བཤད་ཁྲིད་ཡིག་འདི་འཛིན་དགོས་སླར་ཁྲིད་གཏོང་སྐབས་ཕན་པ་འོང་་་་་་
ཞེས་གསུངས། མ་དག་སྣོད་ཀྱི་སྐྱོན་སྤངས་གཟུར་གནས་ཀྱི། །རྣ་བར་དམ་
272



པའི་ཆོས་ཀྱི་དབྱངས་སྙན་པོ། །ཡོངས་འཛིན་ཞལ་གྱི་སྒོ་ལས་ཉེར་ཐོས་པ། །
བསྐལ་པར་བསྒྲུབས་པའི་བསོད་ནམས་ཟོང་གིས་རྙེད། །ཅེས་འདི་ལྟ་བུའི་
ཆོས་ལ་ཐོས་བསམ་སྒོམ་པའི་སྐལ་བ་དང་ལྡན་པ་ནི་སྔོན་བསྐལ་པ་མང་པོ་
ནས་བསོད་ནམས་བསགས་པའི་འབྲས་བུ་ཡིན། ཉན་སུ་འདོད་ཀྱི་ཉན་རྒྱུ་
འོང་བསམ་པ་ནི་ལས་འབྲས་མ་བསམས་པའི་སྐྱོན་ཡིན། ཉན་ན་ཁྲིད་ཐོབ་
པས་མ་ཁྱབ། བྱེད་ལུགས་ཤེས་པའི་ཁྲིད་ཐོབ་ཀྱང་མི་བརྗེད་པས་མ་ཁྱབ།
མ་བརྗེད་པར་ཤེས་ཀྱང་ཉམས་སུ་ལེན་པས་མ་ཁྱབ། ཉན་པ་ལ་དགའ་
ཉམས་སུ་ལེན་པ་ལ་མི་དགའ་བའི་རིགས་རྣམས་སྐྱོན་ཤིན་ཏུ་ཆེ་བས་དེ་་་་་
སངས་རྒྱས་བྱང་སེམས་རྣམས་ཀྱིས་ཐུལ་བར་དཀའ། དེས་ན་ཆོས་ཉན་པའི་
དགོས་པ་སོགས་ཆོས་བཞི་ནི། ཐུབ་པ་སངས་རྒྱས་བཅོམ་ལྡན་འདས་རང་
ཉིད་ལམ་གང་ལ་གཤེགས་པའི་སྐྱེས་བུ་གསུམ་གྱི་ལམ་རྣམས་བརྗོད་བྱ་ཡིན།
དེ་ཉན་པ་ན་ཐོས་བྱུང་གི་ཤེས་རབ་ཚིག་ལ་བསྟེན་པའི་སྒྲ་སྤྱི་ཙམ་གྱི་བྱེད་་་་
ལུགས་ཤེས་པ་ནི་དགོས་པ་ཡིན། བྱེད་ལུགས་ཤེས་པ་ཙམ་ལ་མ་བཞག་པར་
ཡང་ཡང་བསམ་པའི་བསམ་བྱུང་གི་ཤེས་རབ་ངེས་ཤེས་ཚིག་ལ་ཆེར་མི་ལྟོས་
པར། ཐབས་ཤེས་གཉིས་ཀའི་དོན་སྤྱིར་ཇི་ངེས་སུ་སོང་སྟེ། སྟོང་ཉིད་ལ་
དམིགས་པའི་ཞི་ལྷག་ཟུང་འབྲེལ་གྱི་ཏིང་འཛིན་སྦྱོར་ལམ་དྲོད་ཐོབ་པ་ན་་་་་
ཉིང་དགོས། ཅུང་ཟད་བྱུང་ནས་རིམ་བཞིན་སྤངས་རྟོགས་མཐར་ཕྱིན་ནས་
བླ་མེད་བྱང་ཆུབ་ཐོབ་པ་ནི་ཉིང་དགོས་མཐར་ཐུག་པ་ཡིན་ཏེ། ལམ་སྒྲོན་
ལས། རིམ་བཞིན་དྲོད་སོགས་ཐོབ་བྱས་ནས། །རབ་དགའ་ལ་སོགས་ཐོབ་
273



འགྱུར་ཏེ། །སངས་རྒྱས་བྱང་ཆུབ་ཡུན་མི་རིང་། །ཞེས་གསུངས། ཉམས་སུ་
ལེན་པའི་ཚེ་དམིགས་སྐོར་གོང་འོག་རྣམས་མ་འབྲེལ་ན། མདུང་ལྔ་སྒྱེད་པུ་
གསུམ། རྩྭ་དང་རི་དྭགས་སྦགས་ཏེ་ཟ། །ཞེས་པ་ལྟར་འབྲེལ་མེད་སོ་སོར་
འཐོར་བ་དེ་ལྟ་བུར་མ་སོང་བར། རང་ཉིད་གདན་ལ་འདུག་ཐེབས་རེ་ལ་
ཡང་བཤེས་གཉེན་བསྟེན་ཚུལ་ནས་ཟུང་འཇུག་གི་བར་དམིགས་སྐོར་གཅིག་
བསམས་ན་དམིགས་སྐོར་གཞན་ཐམས་ཅད་འབྲེལ་ཆགས་པ་དམིགས་སྐོར་
ཐམས་ཅད་ཆད་ལྷག་མེད་པར་བློ་ལ་རུག་གིས་འདུ་བ། དད་པ་དང་ངེས་
འབྱུང་དང་བྱང་ཆུབ་ཀྱི་སེམས་ཀྱིས་ཀུན་ནས་བསླངས་ཏེ་བདག་མེད་་་་་་་
རྟོགས་པའི་ལྟ་བ་རྣམ་པར་དག་པས་ཟིན་པའི་རིམ་གཉིས་ཀྱི་རྣལ་འབྱོར་ཐ་
མལ་གྱི་སྐྱེ་ཤི་བར་དོ་སྐུ་གསུམ་དུ་བསྒྱུར་བའི་ཐབས་མཁས་ཀྱི་མན་ངག་་་་་་
ཚུལ་བཞིན་བསྟེན་པའི་སྒོ་ནས། དལ་འབྱོར་ཐོབ་པ་དོན་དང་ལྡན་པ་བྱ་
དགོས་ཏེ། རྗེ་བླ་མས། དེ་ལྟར་རྒྱུ་དང་འབྲས་བུས་ཐེག་ཆེན་གྱི། །ལམ་
མཆོག་གཉིས་ཀར་དགོས་པའི་ཐུན་མོང་ལམ། །ཇི་བཞིན་བསྐྱེད་ནས་མཁས་
པའི་དེད་དཔོན་གྱི། །མགོན་ལ་བརྟེན་ནས་རྒྱུད་སྡེ་རྒྱ་མཚོ་ཆེར། །ཞུགས་
ནས་ཡོངས་རྫོགས་མན་ངག་བསྟེན་པ་དེས། །དལ་འབྱོར་ཐོབ་པ་དོན་དང་
ལྡན་པར་བྱས། །ཞེས་གསུངས་པ་ལྟར་བྱ་དགོས་ཏེ། དེ་འོངས་པ་ལ་ཐོག་
མར་བཤེས་གཉེན་བསྟེན་ཚུལ་ཤ་ཆོད་རུས་ཆོད་དུ་བློ་སྦྱོང་བདར་ཤ་ཆོད་་་་
པར་བྱས་ཏེ། དེའི་སྟེང་དལ་འབྱོར་གྱི་ཆོས་སྐོར་ལ་བདར་ཤ་ཆོད་པ་ཚགས་
སུ་ཆུད་པ་བྱས། དེའི་སྟེང་ནམ་འཆི་ཆ་མེད་དྲན་པ་ལ་སོགས་པ་རིམ་བཞིན་
274



བསླབས་ནས་གོམས་པར་བྱ་དགོས་ཏེ། དཔེར་ན་སྤྱོད་བསྡུས་སྒྲོན་མེ་ལས།
འཕོང་སློབ་པའི་ཐོག་མར་སྦག་པ་ལ་སློབ། དེ་གོམས་པ་ན་ཤིང་བུ་ལ་སློབ།
དེ་གོམས་པ་ན་སྒྲ་ལ་སློབ། དེ་ནས་སྒྲ་གྲགས་པ་ལ་སློབ། དེ་ནས་གནད་དུ་
བསྣུན་པ་ལ་སློབ་པ་ལྟར། སྔ་མར་གོམས་ན་ཕྱི་མར་ཟབ་ཏུ་འགྲོ་བ་ལྟར།
ཐུན་མོང་ལམ་སྦྱང་རིམ་གྱིས་གོམས་པར་བྱས་ན། རིམ་གཉིས་ཀྱི་ལམ་
རྣམས་ཟབ་ཏུ་འགྲོ་ལ། དེས་ན་ལམ་གོང་མ་སྐྱེ་བ་ལ་ལམ་འོག་མར་རག་
ལས། ལམ་གོང་མ་གོང་མ་སྒོམ་གྱིན་འོག་མ་འོག་མ་གལ་ཆེ་རུ་འགྲོ། འོག་མ་
འོག་མ་སྒོམ་གྱིན་གོང་མ་གོང་མ་ཐོབ་འདོད་ཆེ་རུ་འགྲོ་བ་ཞིག་དགོས་སོ། །
མདོ་སྡེ་རྒྱན་ལས། འདི་ན་དང་པོ་ཐོས་ལ་བསྟེན་ནས་ཚུལ་བཞིན་ཡིད་ལ་
བྱེད་པ་བྱུང་། །ཚུལ་བཞིན་ཡིད་ལ་བྱེད་པ་ལས་ཀྱང་ཡང་དག་དོན་ཡུལ་ཡེ་
ཤེས་འབྱུང་། །ཞེས་ཐོས་བསམ་སྒོམ་གསུམ་ཕྱི་མ་ཕྱི་མ་སྔ་མ་སྔ་མ་ལ་རག་
ལས་ལ། དང་པོ་ཐོས་པ་གང་ལ་བསྩལ་བའི་བླ་མ་ཡང་མཚན་ཉིད་དང་ལྡན་
པ་ཞིག་དགོས་ཏེ། རང་རེས་དགྲའི་འཇིགས་པ་ཡོད་པའི་ས་ཕྱོགས་སུ་ཉིན་
གཅིག་འགྲོ་བའི་སྐྱེལ་མ་ལ་བློ་གཏད་ཐུབ་མི་ཐུབ་བརྟག་དགོས་ན། ཐམས་
ཅད་མཁྱེན་པའི་གྲོང་ཁྱེར་དུ་སྐྱེལ་མའི་བླ་མ་ལ་ལེགས་པར་བརྟག་དགོས་པ་
ལྟ་ཅི་སྨོས། དེས་ན་མཚན་ཉིད་དང་ལྡན་པའི་བླ་མ་དེ་ལ། བཤེས་གཉེན་
དུལ་བ་ཞི་བ་ཉེར་ཞི་བ། །ཞེས་སོགས་ཀྱི་ཡོན་ཏན་དང་ལྡན་པར་མཐོང་བ་
ན། སངས་རྒྱས་དངོས་ཀྱི་འདུ་ཤེས་བཞག་ནས། ཡོན་ཏན་ལྔ་ལྡན་གྱི་སློབ་
མས་སྣོད་གསུམ་སྤང་དགོས་ཏེ། སྣོད་ཁ་སྦུབ་ཀྱིས་གཙོ་ཆེར་ཐོས་པ་ལ་བར་
275



དུ་གཅོད། ཞབས་རྡོལ་གྱིས་གཙོ་ཆེར་བསམ་པ་ལ་བར་དུ་གཅོད། སྣོད་དུག་
ཅན་གྱིས་གཙོ་ཆེར་བསྒོམ་པ་ལ་བར་དུ་གཅོད་པས་སོ། །འདུ་ཤེས་དྲུག་ནི།
སྐྱེས་བུ་ཆུང་ངུ་ལ་ནམ་འཆི་ཆ་མེད་དང་གར་སྐྱེ་ཆ་མེད་ངན་སོང་གི་སྡུག་་་་
བསྔལ་དང་དེའི་རྒྱུ་ལ་འཇིགས་ནས། དེ་ལས་ཐར་བའི་ཐབས་ཅི་དྲག་སྙམ་
པ་བྱུང་ན། རང་ལ་ནད་པ་ལྟ་བུའི་འདུ་ཤེས། ངན་འགྲོའི་རྒྱུའི་རིགས་
རྣམས་ལ་ནད་ཀྱི་འདུ་ཤེས། བླ་མ་དམ་པ་ལ་སྨན་པའི་འདུ་ཤེས། སྐྱབས་
འགྲོ་ལས་འབྲས་སྟོབས་བཞིའི་བཤགས་སྡོམ་གྱི་ཆོས་སྐོར་རྣམས་ལ་སྨན་གྱི་
འདུ་ཤེས། སྡིག་པ་དག་པའི་རྟགས་དང་ངན་སོང་དུ་མི་སྐྱེ་བའི་གདེང་ཐོབ་
པ་ནི་ནད་གསོ་བའི་འདུ་ཤེས། འདི་ལྟ་བུའི་ཆོས་སྐོར་གསུང་བ་པོ་དེ་བཞིན་
གཤེགས་པ་ལ་སྐྱེས་བུ་དམ་པའི་འདུ་ཤེས། ངན་འགྲོ་ལས་སྐྱོབ་པའི་ཆོས་
འདི་འཇིག་རྟེན་ན་ཡུན་རིང་དུ་གནས་ན་ཅི་མ་རུང་སྙམ་པའི་འདུ་ཤེས་་་་་
བཞག སྐྱེས་བུ་འབྲིང་གི་སྐབས་རང་ཉིད་འཁོར་བའི་རྒྱུ་འབྲས་ལས་ཐར་
བའི་ཐབས་ཅི་དྲག་སྙམ་པ་ནི་རང་ལ་ནད་པ་ལྟ་བུའི་འདུ་ཤེས། ཉོན་མོངས་
སྤྱི་སྒོས་ཐམས་ཅད་ཀྱི་རྩ་བ་མ་རིག་པ་ལ་ནད་ཀྱི་འདུ་ཤེས། བླ་མ་དམ་པ་ལ་
སྨན་པའི་འདུ་ཤེས། ལམ་བསླབ་པ་རིན་པོ་ཆེ་གསུམ་ལ་སྨན་གྱི་འདུ་ཤེས།
དེ་གསུམ་རིམ་ལྡན་དུ་སྐྱེས་པའི་སྟོབས་ཀྱིས་ཉོན་མོངས་རྣམས་རིམ་བཞིན་
སྤངས་ན་ནད་གསོ་བའི་འདུ་ཤེས། འཁོར་བ་ལས་གྲོལ་བའི་ཆོས་སྟོན་པ་པོ་
དེ་བཞིན་གཤེགས་པ་ལ་སྐྱེས་བུ་དམ་པའི་འདུ་ཤེས། འཁོར་བ་ལས་གྲོལ་
བའི་ཆོས་འདི་འཇིག་རྟེན་ན་ཡུན་རིང་དུ་གནས་ན་ཅི་མ་རུང་སྙམ་པའི་་་་་་
276



འདུ་ཤེས་བཞག སྐྱེས་བུ་ཆེན་པོ་ལ་སྙིང་རྗེ་ཆེན་པོའི་དབང་གིས་མ་རྒན་
སེམས་ཅན་ལ་ཕན་པའི་ཐབས་ཅི་དྲག་སྙམ་པ་ནི་རང་ཉིད་ལ་ནད་པའི་་་་་་
འདུ་ཤེས། སེམས་ཅན་གྱི་དོན་མཐར་ཕྱིན་པར་བྱེད་པའི་ནུས་པ་རང་ལ་
མེད་པ་ལ་ནད་ཀྱི་འདུ་ཤེས། བླ་མ་དམ་པ་ལ་སྨན་པའི་འདུ་ཤེས། སེམས་
བསྐྱེད་དང་རྒྱལ་སྲས་ཀྱི་སྤྱོད་པ་རྣམས་ལ་སྨན་གྱི་འདུ་ཤེས། ས་ལམ་གྱི་ཡོན་
ཏན་ཐོབ་པ་ནི་ནད་གསོ་བའི་འདུ་ཤེས། ཐེག་པ་ཆེན་པོའི་ཆོས་གསུང་བ་པོ་
དེ་བཞིན་གཤེགས་པ་ལ་སྐྱེས་བུ་དམ་པའི་འདུ་ཤེས། ཐེག་པ་ཆེན་པོའི་ཆོས་
འདི་འཇིག་རྟེན་ན་ཡུན་རིང་དུ་གནས་ན་ཅི་མ་རུང་སྙམ་པའི་འདུ་ཤེས་་་་་
བཞག གསང་སྔགས་ལ་ནད་པ་ལྟ་བུའི་འདུ་ཤེས་སྙིང་རྗེ་ཤུགས་དྲག་ཏུ་
སོང་བ་ཡིན་ལ་གཞན་རྣམས་སྔར་ལྟར་རོ། །ཆེ་བ་བཞི་དང་ལྡན་པའི་
གདམས་པ་འདི་ཉིད་ཉམས་སུ་ལེན་པར་བྱེད་པ་ལ། སྔོན་འགྲོ་དངོས་གཞི་
རྗེས་ཀྱི་རིམ་པ་དང་གསུམ་ལས། དང་པོ་སྔོན་འགྲོ། ལམ་གྱི་རྩ་བ་བཤེས་
གཉེན་བསྟེན་པའི་ཚུལ་ལ། ཐུན་དངོས་གཞི་ལ་ཇི་ལྟར་བྱ་བ་དང་། ཐུན་
མཚམས་སུ་ཇི་ལྟར་བྱ་བ་གཉིས། དང་པོ་ལ་སྦྱོར་དངོས་མཇུག་གསུམ། དང་
པོ་སྦྱོར་བ་ལ་གནས་ཁང་བྱི་དོར་བྱས་ཏེ། སྐུ་གསུང་ཐུགས་ཀྱི་རྟེན་བཀྲམ་པ།
མཆོད་པ་གཡོ་མེད་ཅིང་བཀོད་པ་མཛེས་པར་བཤམས་པ། བདེ་བའི་སྟན་
ལ་སྤྱོད་ལམ་གང་བདེར་འཁོད་ནས་རང་རྒྱུད་ལ་ལེགས་པར་བརྟགས་ཏེ་་་་
དགེ་སེམས་ཁྱད་པར་ཅན་གྱི་ངང་ནས། སྐྱབས་འགྲོ་སེམས་བསྐྱེད་ཚད་མེད་
བཞི་བསྒོམ་པ་དང་གསུམ། གཉིས་པ་དངོས་གཞི་ལ། བཤེས་གཉེན་བསྟེན་
277



པའི་ཕན་ཡོན། མ་བསྟེན་པའི་ཉེས་དམིགས། ཇི་ལྟར་བསྟེན་པའི་ཚུལ་དང་
གསུམ། ཇི་ལྟར་བསྟེན་པའི་ཚུལ་ལ། བསམ་པས་བསྟེན་ཚུལ་དང་། སྦྱོར་
བས་བསྟེན་པའི་ཚུལ་གཉིས། དང་པོ་ལ་རྩ་བ་དད་པ་སྦྱང་བ་དང་བཀའ་
དྲིན་རྗེས་སུ་དྲན་པ་གཉིས། གཉིས་པ་སྦྱོར་བས་བསྟེན་ཚུལ་ལ་བསམ་པ་
སྦྱང་བ་དང་། ཚོགས་ཞིང་གསལ་བཏབ་ནས་ལག་ལེན་དངོས་གཉིས། །
གསུམ་པ་མཇུག་ཏུ་མཎྜལ་ཕུལ་ཏེ་གསོལ་བ་འདེབས་པ། དེ་ལྟར་ཆད་ལྷག་
མེད་པར་ཉམས་སུ་བླངས་པའི་དགེ་རྩ་རྣམས་བསྔོ་སྨོན་གྱིས་རྒྱས་འདེབས་
པའོ། །དང་པོ་ནི་བྱང་ཆུབ་ཀྱི་སེམས་ཀྱིས་ཟིན་པའི་སྒོ་ནས་གནས་ཁང་བྱི་
དོར་བྱེད་པ་གསུང་རབ་ཀྱི་གདམས་ངག་ཡིན་ཏེ། ཞིང་དག་པ་སྦྱོང་བའི་
ལག་ལེན་ལོངས་སྤྲུལ་གྱི་ཞིང་སྦྱོང་བ་དང་། དཀོན་མཆོག་རིན་པོ་ཆེ་རྣམ་པ་
གསུམ་སྤྱན་དྲངས་རུང་བའི་གནས་བསྒྲུབ་པའི་དོན་དུ་བྱང་ཆུབ་སེམས་་་་་་
དཔའ་རྟག་ཏུ་ངུས་ཆོས་གསུང་བ་པོ་ལ་གུས་པའི་སྒོ་ནས་སྐེའི་རྩ་ལས་ཁྲག་
ཕྱུང་ནས་ས་ལ་ཆག་ཆག་བྱས་པས་ཚོགས་རླབས་པོ་ཆེ་རྫོགས་པ་དང་། རྗེས་
སུ་མཐུན་པའི་ལག་ལེན་ལ་མ་གུས་པའི་ཉེས་དམིགས་དང་བྲལ་ཞིང་ཚོགས་
རྫོགས་པའི་ཐབས་དང་། དཀར་ཕྱོགས་སྐྱོང་བའི་ལྷ་གཙང་སྦྲ་ཅན་རྣམས་
འཁོར་བའི་ཐབས་ལ་ཨ་ཀ་རུ་སོགས་དྲི་བཟང་བདུག་དགོས་ཏེ། ངེད་རང་
ཚོའི་ལུས་ཕ་མའི་ཁུ་ཁྲག་ལས་གྲུབ་པའི་དྲིས་དཔག་ཚད་དུ་ཁྱབ་པས་དེའི་་་
ནང་དུ་ལྷ་འཁོར་མི་ཐུབ་ཀྱང་ངེད་རང་ཚོ་འཁྲུལ་བ་ལ་ཆ་ཅི་ཡོད། དེ་ཡང་
འདོད་སྲེད་ཀྱིས་གནས་ཁང་བྱི་དོར་བྱ་བ་དེ་འདྲ་མ་ཡིན་པར་དགོས་པ་ལ་
278



དམིགས་ཏེ་བྱའོ། །འདིར་བྱི་དོར་གཅིག་པུས་མི་འོང་སྒོག་པ་མི་ཟ་ཞིང་ཚུལ་
ཁྲིམས་རྣམ་པར་དག་པ་བྱས་ན་དཀར་ཕྱོགས་སྐྱོང་བའི་ལྷ་རྣམས་དང་་་་་་
དཀོན་མཆོག་རིན་པོ་ཆེ་ཐམས་ཅད་ཐུགས་མཉེས་བཞིན་དུ་འབྱོན་པའོ། །
སྐུ་གསུང་ཐུགས་རྟེན་བཀྲམ་ཚུལ་བྱང་ཆུབ་ལམ་རིམ་གསུང་བ་པོ་བདག་་་་
ཅག་གི་སྟོན་པ་ནས་རྩ་བའི་བླ་མའི་བར་བཀའ་དྲིན་ཆེ་རིམ་རྣམས་གཅོ་་་་
བོར་བཞུགས་སུ་གསོལ། རྩ་བའི་བླ་མ་ལས་ལྷག་པའི་སངས་རྒྱས་ཤཱཀྱ་ཐུབ་
པ་ཞིག་ཡོད་པར་བཟུང་ནས་རྟེན་གྱི་གཙོ་བོར་བྱར་མི་རུང་། རྩ་བའི་བླ་མ་
དང་སྟོན་པ་ཤཱཀྱ་ཐུབ་པ་དབྱེར་མེད་པར་བྱས་ནས་གཙོ་བོར་དོན་མ་་་་་་་
གཏོགས། སེམས་ཅན་ཐམས་ཅད་ཀྱི་དོན་མཐར་ཕྱིན་པར་བྱེད་པའི་ནུས་པ་
མེད། འོ་ན་ནུས་པ་སུ་ལ་ཡོད་ན་ཡང་དག་པར་རྫོགས་པའི་སངས་རྒྱས་ལ་
ཡོད་པ་དང་། དེ་ཚུལ་བཞིན་སྒྲུབ་ནུས་པས་ན། བདག་གི་མ་སེམས་ཅན་
ཐམས་ཅད་ཀྱི་དོན་དུ་སངས་རྒྱས་ཐོབ་པར་བྱ། དེའི་ཕྱིར་དུ་སྐྱབས་སུ་འགྲོ་
བར་བྱའོ། །གང་ལ་སྐྱབས་སུ་འགྲོ་བའི་ཡུལ་ནི་བསྔགས་འོས་བསྔགས་
བསྟོད་ལས། ཁྱོད་ཀྱིས་གང་ལས་འགྲོ་བ་དག །མ་དྲངས་རྒུད་པ་དེ་གང་
མཆིས། །གང་དང་འཇིག་རྟེན་མ་སྤྲད་པའི། །ཕུན་ཚོགས་དེ་ཡང་གང་ཞིག་
མཆིས། །ཞེས་གསུངས་པ་ལྟར། བདག་ཅག་གི་སྟོན་པ་ཤཱཀྱ་ཐུབ་པ་ཆོས་
ཅན། ཁྱོད་ཀྱིས་སྟོང་གསུམ་འདིའི་སེམས་ཅན་སངས་རྒྱས་ཀྱི་གོ་འཕང་ལ་
དྲང་རུང་བདག་སྐད་ཅིག་ཙམ་མ་དྲངས་པར་བཞག་ནས་རྒུད་པ་མི་སྲིད་དེ།
སྐུ་དངོས་ཀྱིས་དྲང་དུ་རུང་བ་ཕལ་ཆེར་དྲངས་ཟིན་ནས། དེ་ནས་སྐུ་དངོས་
279



ཀྱིས་གདུལ་བྱ་དྲང་དུ་རུང་བ་ཀུན་ཏུ་རྒྱུ་རབ་བཟང་དང་། དྲི་ཟའི་རྒྱལ་པོ་
རབ་དགའ་གཉིས་ཙམ་གཟིགས་ནས་སྐུའི་སྣང་བར་མཛད། ད་ལྟ་རིགས་
དྲུག་སོ་སོའི་སྡུག་བསྔལ་གྱིས་རྒུད་པ་རྣམས་ཆོས་ཀྱི་སྣོད་དུ་མ་རུང་བ་ཁོ་ན་
ཡིན་པའི་ཕྱིར་ཏེ། འོན་ཀྱང་ཁྱོད་ཀྱི་འཕྲིན་ལས་གདུལ་བྱ་ལ། །མ་བརྟགས་
བཏང་སྙོམས་ཅུང་ཟད་མི་མངའ་བས། །སྐལ་ངན་བདག་གི་ཉེས་པ་ཁོ་ནར་
ཟད། །ཅེས་པ་རྣམས་སངས་རྒྱས་ཐམས་ཅད་ཀྱིས་ཆོས་གསུངས་པ་ལ་ཉན་
ཆོག་ཀྱང་སྐུ་འདྲ་ལ་དད་གུས་ཀྱིས་ཕྱག་མཆོད་མཛད། དག་ས་ལ་གནས་
པའི་བྱང་ཆུབ་སེམས་དཔའ་རྣམས་ཀྱིས་གཞན་ལ་སློབ་པའི་ཕྱིར་དུ་སྐུ་་་་་་
གསུང་ཐུགས་རྟེན་ལ་ཕྱག་མཆོད་མཛད། ངེད་རང་རྣམས་སྒྲིབ་པ་ཇེ་དག་
ཏུ་སོང་བ་བཞིན་སངས་རྒྱས་སྐུ་འདྲ་རྣམས་སྤྲུལ་སྐུ་དང་ལོངས་སྐུ་དངོས་སུ་
མཇལ་བར་འགྱུར། སྐུ་གསུང་ཐུགས་རྟེན་མང་བའི་ཁ་ན་མེད། གང་ཡོད་པ་
དེ་ལ་ཡིད་ཆེས་པའི་དད་གུས་གལ་ཆེའོ། །ལྟ་གྲུབ་མི་མཐུན་པའི་རིགས་དང་
སྐྱབས་འགྲོའི་བསླབ་བྱ་དང་འགལ་བའི་བྲིས་འབུར་མཆོད་ཁང་གཅིག་ན་
མི་བཞག སངས་རྒྱས་ཀྱི་བསྟན་པ་ལ་རྒྱུས་ཡོད་པའི་བླ་མ་དམ་པ་རྣམས་ཀྱི་
རྣམ་ཐར་སྐུ་གསུང་ཐུགས་ཀྱི་རྟེན་བཀྲམ། གཉིས་པ་མཆོད་པ་གཡོ་མེད་
ཅིང་བཀོད་པ་མཛེས་པར་བཤམས་པ་ནི། ཀུན་སློང་འཇིག་རྟེན་ཆོས་བརྒྱད་
ཀྱི་གཡོ་མ་ཞུགས་པ་བཟང་པོ་དང་མང་པོ་འབུལ་རྒྱུ་ཡོད་བཞིན་དུ་ངན་པ་
དང་ཉུང་དུ་བྱེད་པ་མི་རུང༌། དེ་ཡང་རང་འགའ་བ་མང་བའི་ཁ་ན་མེད་
གཙང་བ་གལ་ཆེ། ཡོན་ཆབ་ཆུ་ཡིན་བསམས་ཀྱང་ཚོགས་ཞིང་རྣམས་ཀྱིས་
280



བདུད་རྩིར་གཟིགས། ཅི་འབྱོར་ལ་འབད་པ་ཆེན་པོས་གུས་འདུད་དང་
བཅས་བཀོད་པ་མཛེས་པར་བཤམས། གསུམ་པ་ནི་འཛམ་བུ་གླིང་འདིར་
སངས་རྒྱས་པ་ལ་རྡོ་རྗེ་ཕ་ལམ་ལས་གྲུབ་པའི་རྡོ་རྗེའི་གདན་དགོས། དེ་མེད་
ན་རང་འགའ་བས་མི་ཁྱག་པར་ས་ཐམས་ཅད་འདུར་འགྲོ། རྡོ་རྗེ་གདན་དེ་
འགྲུབ་པའི་རྟེན་འབྲེལ་དུ་གདན་གྱི་འོག་ཏུ་གཡུང་དྲུང་གཡས་སྐོར་དུ་་་་་་
འཁྱིལ་བ་བྲིས། དེའི་སྟེང་སྟོན་པའི་རྣམ་ཐར་ལྟར་རྩྭ་དུར་བ་མ་འཁྲུགས་
པར་བཀོད། ལུས་ལ་ནད་མི་བསྐྱེད་ཅིང་བསྒོམ་ཡུན་ཅི་ཙམ་རིང་ཡང་
འཕོངས་མི་གདུང་བའི་དགོས་པ་ཡོད་པས། འབོལ་གདན་རྒྱབ་མཐོ་ལ་
མདུན་དམའ་བ་བཤམས་པ་ལ་འདུག་ལུགས་བརྒྱུད་དུ་བྱ། རྡོ་རྗེ་སྐྱིལ་ཀྲུང་
ལ་དགོས་པ་ལྔ་ཡོད་དེ། སྤྱོད་ལམ་དེ་ཤིན་སྦྱངས་སྐྱེ་བ་དང་རྗེས་སུ་མཐུན་
པས་ཤིན་སྦྱངས་མྱུར་བོར་སྐྱེ་བ་དང་། འདུག་པས་ཡུན་རིང་བོར་འདའ་
བར་བྱེད་ནུས་ཤིང་ལུས་ངལ་བར་མི་འགྱུར་བ་དང༌། མུ་སྟེགས་དང་ཕས་ཀྱི་
རྒོལ་བ་དག་དང་ཐུན་མོང་མ་ཡིན་པ་དང་། གཞན་གྱིས་མཐོང་ན་དང་བ་
སྐྱེ་བ་དང་། སངས་རྒྱས་དང་སངས་རྒྱས་ཀྱི་ཉན་ཐོས་རྣམས་ཀྱིས་གནང་
ཞིང་བསྟེན་པ་སྟེ་ལྔ་ཡོད་པར་གསུངས། ལུས་གནད་ལ་སྲོང་ན་རྩ་དྲང་བོར་
བྱུང་བ་ལས་རླུང་ཐད་ཀར་རྒྱུ་བ་འདི་ལ་མར་པའི་ཞལ་ནས་བོད་ཀྱི་ ་་་་་་་་་་
གདམས་ངག་ཐམས་ཅད་ཕྱོགས་གཅིག་ཏུ་བཞག་པས་དེའི་འདུག་ལུགས་་་་་
གཅིག་པུ་ལའང་མི་བསླེབ་པ་ཡིན་ཞེས་དང་། དེ་ལྟར་འདུག་ནས་སྔོན་
བདག་ཅག་གི་སྟོན་པ་ཉིད་རྒ་ན་འཆི་བ་དྲན་ནས་རབ་ཏུ་བྱུང་སྟེ་བྱང་ཆུབ་
281
，
，



མངོན་དུ་བྱེད་པའི་ཚེ། གདན་འདིར་བདག་གི་ལུས་ནི་སྐམ་ཡང་རུང་། །
ལྤགས་པ་རུས་པ་ཤ་རྣམས་ཞིག་ཀྱང་རུང་། །བསྐལ་མང་རྙེད་དཀའི་བྱང་
ཆུབ་མ་ཐོབ་བར། །གདན་འདི་ལ་ནི་ལུས་བསྐྱོད་མི་བྱའོ། །ཞེས་ཡི་དམ་
བརྟན་པ་ལྟར་དམིགས་རྣམ་གྱི་ངོ་བོ་གྲངས་ངེས་པ་གོ་རིམ་འདི་ལྟར་བསྐྱང་
བར་བྱ་སྙམ་དུ་འཕེན་པ་བཏང་བ་ལྟར་མཐར་ཕྱིན་པར་བྱ་སྙམ་དུ་འཕེན་
པ་བཏང་བ་ནས། རླུང་ཕྱི་ནང་དུ་རྒྱུ་བ་ལ་དམིགས་རྟེན་བྱས་ནས། ཁུག་པ་
དང་པོ་ནས་ཉེར་གཅིག་གི་བར་སྔ་ཕྱི་མ་འཁྲུགས་པར་དྲན་པའི་རྒྱུན་སྐྱོང་
བ་ཇི་ལྟར་འཚམ་པར་བྱ་བའི་དགོས་པ་རྣམ་རྟོག་རགས་པའི་རྙོག་པ་དང་་་་
བྲལ་བའི་སེམས་དྭངས་གསལ་ལུང་མ་བསྟན་ལ་གནས་པའི་ཐབས་ཡིན་ལ།
དེའི་མུ་ནས་ཀུན་སློང་བརྟག་པ་གནད་ཡིན་ཏེ། འཁོར་འདས་ཀྱི་ལེགས་
ཉེས་ཐམས་ཅད་ཀྱི་རྩ་བ་རང་རྒྱུད་ཀྱི་ཀུན་སློང་ཁོ་ནས་བྱེད་པས་སོ། །དུག་
གསུམ་གང་རུང་གི་རྣམ་རྟོག་འདུག་ན་དེའི་གཉེན་པོ་བསྒོམ། དཀོན་མཆོག་
རིན་པོ་ཆེ་རྣམ་པ་གསུམ་གྱིས་བདག་གིས་སེམས་རྒྱུད་བྱིན་གྱིས་བརླབ་ཏུ་་་་
གསོལ་སྙམ་པས། རང་གིས་བླངས་པའི་ལུས་འདི་རྒྱུ་ཟག་བཅས་ཀྱི་ལས་
དང༌། རྐྱེན་ཕ་མའི་ཁུ་ཁྲག་ལས་གྲུབ་པ་ལས་སུ་མི་རུང་བ་རྒ་ན་འཆི་བའི་
ཆོས་ཅན་ཡིན་ནའང་། དལ་བའི་རྟེན་འདི་ཡིད་བཞིན་ནོར་བུ་ལས་ནུས་པ་
ཆེ་སྟེ། མངོན་མཐོ་ངེས་ལེགས་རྩ་རླུང་ཐིག་ལེའི་ནུས་པས་ཚེ་གཅིག་ལ་
སངས་རྒྱས་སྒྲུབ་ནུས་པས་སོ། །ལུས་འདི་ལ་ཆོས་མ་བྱས་ན་ལུས་རྟེན་
འདིའང་རྙེད་པ་ད་རེས་ཙམ་ཡིན་ཏེ། རྒྱུ་མེད་དང་རྒྱུ་ཚོགས་མ་ཚང་བ་ལས་
282



མི་འབྱུང་བའི་ཕྱིར་རོ། །སྤྱིར་ན་དཔེ་རྒྱུ་ངོ་བོའི་སྒོ་ནས་རྙེད་དཀའ་བ་དང་།
རྙེད་པ་འདི་གཟའ་གདོང་ཐིག་སོགས་ཀྱིས་ཆུ་བུར་ལྟར་འཇིག་སླ། གསོན་
པོའི་ཚེ་ཡང་ཆོས་བྱ་ལོང་མེད་པར་མི་ཚེ་ཡུན་ཐུང་བ་གློག་འདྲ། ཚུལ་འདི་
རྣམས་བསམས་ནས་འཇིག་རྟེན་གྱི་བྱ་བ་ཚེ་འདིའི་བདེ་སྐྱིད་བློས་མ་མཐོང་
བ་རྣམས་སྤུན་པ་འཕྱར་བ་བཞིན་དུ་སྙིང་བོ་མེད་པའི་སྟེང་འཁོར་བ་དང་་་་
ངན་སོང་མཐའ་མེད་ཀྱི་རྒྱུ་སྒྲུབ་པ་རྣམས་སྨྱོན་པ་ལྟར་རྟོགས་པར་གྱུར་ནས།
དཔེར་ན་བླ་མ་ཞིང་ཁམས་ཕྱོགས་ན་མཐུ་བྱེད་སྐབས་མི་རྟག་པ་ཐུགས་ལ་་་
འཁྲུངས་ཏེ། མཐུའི་ཡོ་བྱད་བཤམས་པ་བསྡུ་ལོང་མ་བྱུང་བར་ཆོས་བྱེད་ལ་
ཕེབས། དགེ་སློང་གི་སྡོམ་པ་ཞུས་པ་ན་ཁམས་པ་ལ་ལས་ཟེར་བ། ངེད་
ཁམས་པ་རྣམས་དབུས་སུ་འགྲོ་ནས་དགེ་སློང་གི་སྡོམ་པ་ཞུས་པ་ཡིན། ཁྱོད་
དབུས་སུ་འགྲོ་རྒྱུ་ཡིན་འདུག་པ། དབུས་སུ་སླེབས་པ་ན་དགེ་སློང་གི་སྡོམ་པ་
ཞུ་ན་དགའ་མོད་ཟེར་བ་རྣམས་ལ་འདི་ལྟར་དགོངས་ཏེ་འཆི་བ་མ་དྲན་་་་་
པའི་བསླབ་བྱ་སྙིང་རེ་རྗེ་དབུས་སུ་མ་སླེབས་པར་ད་ཤི་ན་ཇི་ལྟར་་་་་་་་་
དགོངས་པ་དང༌། མེ་བཏང་བ་ཡང་ལེ་ལོ་ཅན་ཡིན་པར་དགོངས་ནས། ཆུ་
འཐུང་གིན་སྒྲུབ་པ་མཛད་པ་ལྟར་ཉིན་མཚན་ཀུན་ཏུ་སྙིང་བོ་ལེན་པར་་་་་
དགོས་སོ། །སྙིང་བོ་ཇི་ལྟར་ལེན་ན་རང་ཉིད་ཤི་ན་ངན་འགྲོར་མི་སྐྱེ་བའི་
གདེང་མེད་ཅིང་། གལ་ཏེ་བདེ་འགྲོར་སྐྱེས་ཀྱང་སླར་ངན་སོང་དུ་ལྟུང་བ་
དང་། འཁོར་བ་དང་ངན་སོང་དུ་གང་གིས་འཆིང་ན་ལས་ཉོན་གཉིས་ལས།
གཙོ་བོ་མ་རིག་པ་དང་སྲེད་པས་འཆིང་། དེའི་གཉེན་པོ་བསླབ་པ་གསུམ་
283



ཉམས་སུ་ལེན་དགོས་པར་འདུག དེ་ཡང་རང་ཉིད་སྡུག་བསྔལ་གྱིས་
མནར་བ་བཞིན་སེམས་ཅན་ཐམས་ཅད། བདེ་བར་འདོད་ཀྱང་གཏི་མུག་
པས། །རང་གི་དགེ་བ་དགྲ་ལྟར་བཅོམ། །སྡུག་བསྔལ་འདོར་འདོད་སེམས་
ཡོད་ཀྱང་། །སྡུག་བསྔལ་ཉིད་ལ་མངོན་པར་རྒྱུག །ཅེས་གསུངས་པ་
ལྟར། སྡུག་བསྔལ་གྱིས་མནར་བའི་སེམས་ཅན་ཐམས་ཅད་ཀྱིས་རང་གི་མ་
གྲངས་མེད་བྱས། མ་མ་བྱས་པ་གཅིག་ཀྱང་མེད། མ་ནམ་བྱས་པའི་ཚེ།
ཚེ་འདིའི་མས་ཇི་ལྟར་དྲིན་གྱིས་སྐྱོང་བ་བཞིན་དྲིན་གྱིས་བསྐྱངས་པས་དྲིན་
ཤིན་ཏུ་ཆེ། འོ་ན་སེམས་ཅན་རྣམས་ཀྱི་སྡུག་བསྔལ་སེལ་བའི་ཁུར་དེ་སུ་ལ་
བབ་ན་རང་ཉིད་ལ་བབ་ཀྱང་། ད་ལྟ་ནི་སེམས་ཅན་གཅིག་ཙམ་ཀྱིས་ཀྱང་
དོན་ཡང་མཐར་ཕྱིན་པར་བྱེད་པའི་ནུས་པ་རང་ལ་མི་འདུག ཉན་རང་
དགྲ་བཅོམ་པའི་གོ་འཕང་ཐོབ་ཀྱང་སེམས་ཅན་ཉི་ཚེ་བའི་བཞུགས་སུ་་་་་་
གསོལ་བ་སོགས་གོ་རིམ་མ་ནོར་བར་བྱ་དགོས་པ་ནི་བདག་གི་བྱ་བ་ལེགས་
ཉེས་ཐམས་ཅད་ཀྱི་དབང་བོར་སངས་རྒྱས་བྱང་སེམས་མཐའ་དག་གིས་་་་་
དུས་རྟག་ཏུ་གཟིགས་ནས་ཡོད་པ་དྲན་ཞིང་དད་པ་དང་གུས་པ་སྐྱེ་བའི་་་་་
ཆེད་དང་། གནས་ཁང་བྱིན་གྱིས་བརླབས་པའི་བརྗིད་ཆགས་པ་ལ་བརྟེན་
ནས་རང་གཞན་དང་བ་འདྲེན་པ་བསོད་ནམས་འཕེལ་བ་དང་། སྐུ་འདྲ་
ཚོན་དང་བྱོན་ལེགས་པ་ལ་གཅེས་སྤྲས་བྱེད་ཀྱང་མཆོད་པ་ལ་མི་བརྩོན་པ་་་
རྣམས་འདོད་ཆགས་ཀྱིས་སྐུ་གསུང་ཐུགས་རྟེན་ལ་ནོར་གྱི་འདུ་ཤེས་ཡོད་་་་
པའི་རྟགས་ཡིན་པས་ཕན་ཡོན་འབྱུང་བ་དཀའ། སྐུ་འདྲ་ཚོན་དང་བྱོན་
284



ལེགས་ཉེས་ལ་མི་བལྟ་བར་དད་གུས་ཀྱིས་མཆོད་པ་ལ་བརྩོན་པ་རྣམས་དད་
གུས་ཡིན་པས་ཕན་ཡོན་ཤིན་ཏུ་ཆེ། ངེད་རང་རྣམས་ལ་སངས་རྒྱས་ཀྱི་སྐུ་
འདྲ་རྣམས་ཅོག་གེ་རང་འགའ་འདུག་པ་ཞིག་སྣང་བ་འདི་ཡག་པོ་རེད། །
སངས་རྒྱས་ཀྱི་ཡེ་ཤེས་མ་ཞུགས་པའི་སྐུ་འདྲ་མི་སྲིད། དངོས་པོའི་གནས་
ཚོད་ལ་ཡེ་ཤེས་ཆོས་སྐུ་དངོས་ཡིན་སྙམ་པའི་དད་གུས་བྱས་ན་ཡེ་ཤེས་པ་་་་
བཞུགས་པ་རྟེན་འབྲེལ་གྱི་ཆོས་ཉིད་ཡིན་པས་རབ་གནས་ཀྱང་དེ་ཁ་ཡིན།
ལ་ལ་སྐུ་གསུང་ཐུགས་རྟེན་ལ་མི་རེ་ཏིང་ངེ་འཛིན་འབའ་ཞིག་གིས་བྱེད་་་་་་
ཟེར་བ་རྣམས་རང་ལ་ཆོས་ཀྱི་རྒྱུས་མེད་དོ་ཞེས་ནང་རྟགས་ངན་པ་ཕྱིར་་་་་་
ཤར་བ་སྟེ། ཆོས་རྒྱུན་གྱི་ཏིང་ངེ་འཛིན་ཐོབ་གསུངས་པ་ལྟར་རོ། །བདག་
ཅག་གི་སྟོན་པ་ཐུགས་རྗེ་ཅན་ཆོས་ཅན། སྟོང་གསུམ་འདིའི་སེམས་ཅན་
བདེ་དགེ་དང་ལྡན་པའི་ཕུན་ཚོགས་མཐའ་དག་ཁྱོད་ཀྱི་འཕྲིན་ལས་ཁོ་ན་་་་་
ཡིན་ཏེ། རང་རྒྱུད་ཡེ་ཤེས་ཆོས་སྐུའི་འཕྲིན་ལས་ལས་མ་བྱུང་བའི་བདེ་དགེ་
མི་སྲིད་པའི་ཕྱིར། དེ་བཞིན་དུ་ཕྱོགས་བཅུའི་སངས་རྒྱས་རྣམས་ཀྱིས་ཕྱོགས་
བཅུའི་སེམས་ཅན་མ་དྲངས་པའི་རྒུད་པ་དང་སངས་རྒྱས་ཀྱི་འཕྲིན་ལས་མ་
བྱུང་བའི་བདེ་དགེ་མི་སྲིད་པའི་ཕྱིར། དེ་ལྟ་བུའི་ཡོན་ཏན་མངའ་བའི་
སངས་རྒྱས་དེ་ཉིད་ཆོས་འགོག་བདེན་དང་ལམ་གྱི་བདེན་པ་ལས་བྱུང་བའི་
ཆོས་འགོག་བདེན་ཞེས་སེམས་ཀྱི་ཆོས་ཉིད་ལས་གཞན་དུ་མེད་ཀྱང་།
སེམས་ཀྱི་ཆོས་ཉིད་དེ་འགོག་བདེན་མ་ཡིན། སེམས་ཀྱི་ཆོས་ཉིད་གློ་བུར་གྱི་
དྲི་མ་དང་བྲལ་བའི་ཆ་དྲི་མ་སྐྱེ་མི་རུང་དུ་བྱས་པ་དེ་ལ་འགོག་བདེན་ཟེར།
285



དེ་ཐོབ་པ་དང་རྣམ་གྲོལ་ལམ་ཐོབ་པ་དུས་མཉམ་དུ་བསམ་སྟེ་དཔྱད། ས་
ཞེས་པ་ཐེག་ཆེན་འཕགས་པ་ཡོད་དོ་ཅོག་གི་ཡོན་ཏན་ཐམས་ཅད་ཀྱི་གཞི་་་
རྟེན་ཡིན་པས་དེ་ལྟར་སྒྲས་བརྗོད་ལ། རྗེ་བཙུན་འཇམ་དབྱངས་ཀྱི་སྔགས་
བཟླས་ན་ཤེས་རབ་སྐྱེ་བ་སོགས་འགོག་ལམ་སྤངས་རྟོགས་ཆོས་ཀྱི་ཡོན་ཏན་
ཡིན། དེ་བཞིན་དུ་འཕགས་པའི་གང་ཟག་ཐམས་ཅད་ཀྱི་སྐུ་གསུང་ཐུགས་
ཡོན་ཏན་འཕྲིན་ལས་ཐམས་ཅད་ཆོས་ཁོ་ནའི་ཡོན་ཏན་ཡིན། འགོག་ལམ་
དེ་རྣམས་ཀྱང་བདག་ཅག་གི་སྟོན་པ་སོགས་དེ་དག་དང་ཐུགས་རྒྱུད་གཅིག་
པ་བདག་བས་གཞན་གཅེས་པའི་བྱང་སེམས་ཕྱིན་དྲུག་ལ་འབད་པའི་ཚེ་་་་
ལུས་སྲོག་ཐང་ལ་འདོར་བར་མཛད་པའི་དགེ་འདུན་རྣམས་ལ་རག་ལས།
དེས་ན་སྐྱབས་ཡུལ་དམ་པ་དེ་རྣམས་ལ་བདག་དུས་དེང་ནས་བཟུང་སྟེ་་་
སངས་རྒྱས་མ་ཐོབ་བར་དུ་མགོན་སྐྱབས་དང་དཔུང་གཉེན་ཞུ་སྙམ་པའི་་་་་
དད་པ་ལྷང་ལྷང་བ་ཞིག་སྔོན་དུ་བཏང་ལ། དེ་ཡང་མགོན་སངས་རྒྱས།
སྐྱབས་ནི་ཆོས། དཔུང་གཉེན་ནི་དགེ་འདུན་ཞེས་རྗེ་དགེ་ལེགས་རྒྱ་མཚོས་
གསུངས། སྐྱབས་མགོན་དེ་རྣམས་དགྱེས་པའི་ཚུལ་ཏེ་བརྩེ་བའི་དབང་གིས་
མགོན་སྐྱབས་སུ་མངོན་སུམ་དུ་བྱོན་ཡོད་སྙམ་པའི་མོས་པ་དད་གུས་དུང་་་་་
དུང་བ་ཞིག་བྱས་པའི་མཐུས། སྐྱབས་གནས་དེ་དག་མཁྱེན་བརྩེ་ནུས་གསུམ་
གྱི་ཡོན་ཏན་ཁྱད་པར་ཅན་མངའ་བས་བྱ་ནམ་མཁའ་ལ་འཕུར་བ་ལྟར་་་་་་་
གདུལ་བྱ་རྗེས་སུ་འཛིན་པའི་དོན་དུ་འབྱོན་པ་རྟེན་འབྲེལ་གྱི་ཆོས་ཉིད་ཡིན་
ཞེས། རྗེ་དགེ་ལེགས་རྒྱ་མཚོའི་ཞལ་ནས། སངས་རྒྱས་རྣམས་ཀྱིས་དང་པོ་
286



g-
ཐུགས་བསྐྱེད་པ་ཡང་ངེད་རང་སེམས་ཅན་ཐམས་ཅད་ཀྱི་དོན་དུ་བསྐྱེད།
བར་དུ་བསྐལ་པ་གྲངས་མེད་དུ་མ་ལ་ཚོགས་བསགས་པ་ཐམས་ཅད་སེམས་
ཅན་ཐམས་ཅད་ཀྱི་དོན་དུ་བསགས་མཐར་སངས་རྒྱས་ཏེ་འཕྲིན་ལས་ལྷུན་
གྲུབ་རྒྱུན་མི་ཆད་པ་མངའ་བས་སེམས་ཅན་རེ་རེའི་མགོ་ཐོག་ན་སྐྱབས་་་་་་
གནས་ཆ་ཚང་རེ་འབྱོན་པ་རྟེན་འབྲེལ་གྱི་ཆོས་ཉིད་ཡིན། རྣམ་པ་གཅིག་ཏུ་
ན་མ ཁྱེན་པའི་ཡེ་ཤེས་ཀྱི་མངོན་སུམ་གྱིས་གཟིགས་ཤིང་། མཁྱེན་ཡང་བརྩེ་
བ་མེད་ན་མི་འབྱོན་པ་ལ་བརྩེ་བ་ཆེན་པོ་མངའ་བའི་དབང་གིས་འབྱོན། །
བརྩེ་ཡང་ནུས་པ་མེད་ན་འབྱོན་པའི་ཐབས་མེད་པ་ལ་ནུས་པ་ཐོགས་པ་་་་་
མེད་པར་མངའ། མཁྱེན་བརྩེ་ནུས་གསུམ་དང་ལྡན་ཡང་། གདུལ་བྱའི་ངོས་
ནས་དད་གུས་མེད་ན་མི་འབྱོན་པ་ལ་དད་གུས་ཀྱི་རེ་ལྟོས་ཆེན་པོ་བཅའ་་་་
བས་ན་འབྱོན་པ་རྟེན་འབྲེལ་གྱི་ཆོས་ཉིད་ཡིན་ཞེས་གསུངས་པ་ལྟར། རང་
གི་མགོ་ཐོག་ན་སྐྱབས་གནས་རྣམས་ཀྱིས་མངོན་སུམ་དུ་གཟིགས་ཤིང་ཡོད་
པ་ཤེས་པར་གྱིས་ལ། ཇི་ལྟར་སྐྱབས་སུ་འགྲོ་ན་རང་ཉིད་ལས་ཉོན་གྱི་
དབང་གིས་འཁོར་བ་གཅིག་ནས་གཅིག་ཏུ་བརྒྱུད་པའི་ཚེ་བདེ་ཞིང་སྐྱིད་པ་
ཞིག་ཡོད་ན་དེ་ཀ་རེད་མོད་ཀྱང་སྡུག་བསྔལ་དྲག་པོ་འབའ་ཞིག་ལས་མེད།
སྡུག་བསྔལ་བཞིན་སྐྱེ་བའི་འཁོར་བ་ལ་ཟད་པའི་མཐའ་ཞིག་ཡོད་ན་དེ་ཀ་་་
རེད་མོད་ཀྱང་། རང་ཉིད་ཀྱིས་ལམ་ལ་མ་འབད་ན་འཁོར་བ་ལ་མཐའ་ནི་
མེད། འདི་ལྟ་བུའི་འཇིགས་པ་ལས་སྐྱོབ་པའི་ནུས་པ་མདུན་ན་བཞུགས་
པའི་བླ་མ་དཀོན་མཆོག་ལ་ཡོད་པའི་ཡོན་ཏན་ལ་མངོན་འདོད་དང་ཡི་་་་་
287



ཆེས་ཀྱི་བློ་ལིང་བཀལ་བྱས་ཏེ། སྙིང་རྗེའི་གནས་སུ་གྱུར་པའི་མ་རྒན་སེམས་
ཅན་ཐམས་ཅད་སྡུག་བསྔལ་ལས་སྒྲོལ་བའི་ནུས་པ་རང་ལ་མེད་ཀྱང་དཀོན་
མཆོག་ལ་གསོལ་བ་བཏབ་སྟེ་རྒྱབ་རྟེན་བཅོལ་ན་ཡོང་བར་ངེས་སྙམ་པའི་་་་་
ཡོན་ཏན་ལ་དད་པ། ཉེས་དམིགས་ལ་འཇིགས་པ་རང་འདྲའི་འགྲོ་བ་ལ་
སྙིང་རྗེ་བ་གསུམ་གྱི་སྒོ་ནས་སྐྱབས་འགྲོའི་ཚིག་གང་འདོད་པ་ཞིག་བརྗོད་ལ་
གསུམ་སྐོར་བཞི་སྐོར་དྲུག་སྐོར་གང་བྱས་ཀྱང་ཆོག དབང་ཆེན་ཐོབ་ན་
བདེ་ལམ་གྱི་མན་ངག་བདུད་རྩི་འབེབས་སྦྱང་རྣམས་བྱ། སྐྱབས་འགྲོ་མང་
ཉུང་འཚམས་པ་ཞིག་བརྗོད་ནས། བླ་མ་དང་དཀོན་མཆོག་རིན་པོ་ཆེ་རྣམ་
པ་གསུམ་ལ་སྐྱབས་སུ་མཆིའོ། །ཁྱེད་རྣམས་ཀྱིས་བདག་གི་རྒྱུད་བྱིན་གྱིས་
བརླབ་ཏུ་གསོལ། ཁྱད་པར་དུ་ཡང་སྐྱེས་བུ་གསུམ་གྱི་ལམ་གྱི་རིམ་པ་མྱུར་དུ་
རྒྱུད་ལ་སྐྱེ་བར་བྱིན་གྱིས་བརླབ་ཏུ་གསོལ། ཞེས་གདུང་ཤུགས་དྲག་པོའི་སྒོ་
ནས་མང་ཉུང་ཅི་རིགས་བརྗོད། ཚད་མེད་བཞི་རྒྱུད་དང་འདྲེས་ངེས་བསྒོམ།
དེ་ནས་བདག་གིས་མ་སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་
རྒྱས་ཀྱི་གོ་འཕང་ཐོབ་པར་བྱ། དེའི་ཕྱིར་དུ་སྐྱེས་བུ་གསུམ་གྱི་ལམ་གྱི་རིམ་
པ་རྣམས་ཉམས་སུ་བླང་བར་བགྱིའོ། །ཞེས་དོན་ཡིད་ལ་དྲན་བཞིན་པའི་
ངང་ནས་ལན་གསུམ་བརྗོད་དེ་སེམས་བསྐྱེད། གཉིས་པ་དངོས་གཞི་ལ་གོང་
གི་ས་བཅད་ལྟར། བཤེས་གཉེན་བསྟེན་པའི་ཕན་ཡོན་ནི། སངས་རྒྱས་ཀྱི་གོ་
འཕང་ལ་ཉེ་བ་དང་། རྒྱལ་བ་རྣམས་དགྱེས་པ་དང་། དགེ་བའི་བཤེས་
གཉེན་གྱིས་མི་ཕོངས་པ་དང་། ངན་འགྲོར་མི་ལྟུང་བ་དང་། ལས་ངན་པ་
288



དང་ཉོན་མོངས་པས་ཐུབ་པར་དཀའ་བ་དང་། བྱང་སེམས་ཀྱི་སྤྱོད་པ་དང་
མི་འགལ་ཞིང་། དེ་ལ་དྲན་པ་དང་ལྡན་པའི་ཡོན་ཏན་གྱི་ཚོགས་ཀྱིས་ཇེ་
མཐོར་ཇེ་མཐོར་འགྱུར་བ་དང༌། གནས་སྐབས་དང་མཐར་ཐུག་གི་དོན་
ཐམས་ཅད་འགྲུབ་པ་དང༌། ངན་འགྲོར་མྱོང་བའི་ལས་ཚེ་འདི་ལ་ལུས་
སེམས་ལ་གནོད་པ་ཕྲ་མོ་ཙམ་རྨི་ལམ་དུ་མྱོང་བས་ཀྱང་ལས་དེ་འབྱོངས་་་་་་
ནས་ཟད་པར་འགྱུར་བ་དང་། སངས་རྒྱས་དཔག་ཏུ་མེད་པ་ལ་ཡོན་ཕུལ་བ་
སོགས་ཀྱི་དགེ་རྩ་ཟིལ་གྱིས་གནོན་པ་སོགས་ཀྱི་ཕན་ཡོན་མྱུར་ལམ་ན་ཞིབ་
ཏུ་གསུངས་པ་ལྟར་བསམ། མ་བསྟེན་པའི་ཉེས་དམིགས་ནི། བཤེས་གཉེན་
དུ་བྱས་ཏེ་བསྟེན་ཚུལ་ལོག་ན་ཚེ་འདིར་ནད་དང་དགྲ་གདོན་དུ་མས་འཚེ་
བ་དང༌། ཕྱི་མར་ངན་འགྲོའི་སྡུག་བསྔལ་དཔག་ཏུ་མེད་པ་མྱོང་བར་འགྱུར་
བ་སོགས་མྱུར་ལམ་ལྟར་བསམ་ལ། པོ་ཏོ་བ་ལ་གཅིག་གིས་ཁྲོ་བོ་མི་གཡོ་
བའི་སྒྲུབ་ཐབས་ཞུས་པས། པོ་ཏོ་བ་ཐུགས་མ་མཉེས་ནས་མ་གནང་བ་ལ་
ནན་གྱིས་ཞུས་པ་ན། བླ་མ་མ་མཉེས་བཞིན་དུ་གནང་དགོས་བྱུང་བས། ཞུ་
བ་པོ་ཁོ་རང་མྱུར་དུ་མཛེ་ནད་ཀྱིས་ཤི ཡང་གཅིག་གིས་བླ་མའི་ཕྱག་དཔེ་
ཞིག་མ་ཞུས་པར་ཁྱེར་ཏེ་བྲིས། བྲིས་ཚར་བ་དང་བླ་མ་ལ་ཞུས་ནས་ཕྱག་
དཔེ་ཕུལ་བ་ན། བླ་མ་དེའི་གསུང་ནས། ངས་ཁྱོད་ལ་མ་གནང་བ་ཁྱོད་ཀྱིས་
བྲིས་པའི་ཡི་གེ་དེས་ཁྱོད་ལ་ཕན་ཐོགས་པ་མི་འོང་ཡི་གེ་དེ་གཞན་ལ་བྱིན་་་་་
དང་། ད་ངས་ཁྱོད་ལ་དཔེ་འདི་གནང་བ་བྱིན་ཏེ། ཁྱོད་ཀྱིས་བྲིས་དང་ཁྱོད་
རང་ལ་ཕན་ཐོགས་པར་འོང་གསུངས་པ་དང་། དེ་ཡང་བླ་མ་གཅིག་ལ་དད་
289



པ་ལོག་སྟེ་དམ་ཚིག་ཉམས་ན་བླ་མ་གཞན་རྣམས་ཀྱིས་རྗེས་སུ་བཟུང་ནས་
དེ་དག་དང་དམ་ཚིག་མ་ཉམས་པར་སྒྲུབ་པ་ལ་འབད་ཀྱང་ལམ་གྱི་རྟོགས་
པ་སྐྱེ་མི་སྲིད། དམ་ཚིག་ཉམས་པ་ཡོད་ཅིང་ལམ་གྱི་རྟོགས་པ་སྐྱེ་བར་འདོད་
ན་བླ་མ་དངོས་སམ་མ་བཞུགས་ན་བུ་སློབ་རིགས་རྒྱུད་ཚུན་ལ་བཤགས་པ་་་
འབུལ། མྱ་ངན་འདའ་ཚུལ་བསྟན་ཟིན་ན་འདས་མཆོད་བྱ་དགོས། དེས་ན་
ཆོས་འབྲེལ་མ་ཞུས་གོང་ནས་བརྟག་དགོས། ཆོས་འབྲེལ་ཞུས་ཚར་ནས་
བརྟགས་ན་མི་རུང་། སྐྱོན་ཐམས་ཅད་རང་གི་བློ་ཀྱོག་དང་། རང་ལ་ལེགས་
ཚོགས་ཅི་མཆིས་བླ་མ་དེ་ཉིད་ཀྱི་བཀའ་དྲིན་ཡིན་སྙམ་པ་མ་བྱུང་གི་བར་དུ་
བློ་སྦྱངས། བླ་མ་གང་ལ་མ་དད་པ་དེ་གང་ལ་དད་པ་ཆེ་བ་དེའི་སྤྱི་གཙུག་ཏུ་
བཞུགས་པ་བསྒོམས་ཏེ། དཔེ་དང་གཏན་ཚིགས་ཀྱི་སྒོ་ནས་བློ་སྦྱང་གསུངས།
ད་ལྟ་ཤེས་རབ་ཅུང་ཟད་ཡོད་པ་འགའ་ཞིག་སངས་རྒྱས་དང་བྱམས་འཇམ་
དབྱངས་ཤིང་རྟ་ཆེན་པོ་རྣམ་གཉིས་ཇོ་བོ་རྗེ་དང་རྗེ་བླ་མ་རྣམས་ལ་དད་པ་
དང་གོ་བ་ཆེ་ཁུལ་དུ་བཟུང་ནས་བླ་མ་ལ་ཆོས་ཞུ་བཞིན་པ་ནས་བཤད་པ་་་་
འདི་དང་འདི་ནོར་སོང་ཟེར་བ་མི་རུང་། བླ་མ་རྣམས་སེམས་ཅན་གྱི་ཁམས་
དང་བསམ་པ་ལ་གཟིགས་ནས་དགོས་པ་དང་དགོངས་གཞི་ཤར་བས་ཆོས་
བཤད་བྱིང་སེ་བ་ཉོག་སེ་བ་གསུང་བ་དང༌། རྗེ་དགེ་ལེགས་རྒྱ་མཚོས་ལུང་
གནང་འཕྲོ་བཞག་ནས་ཡི་གེ་ཁ་ཡིག་མ་འཁྲུག་པ་མཁྱེན་བཞིན་དུ་ཁ་ཡིག་་་་
ཡར་མར་ལ་གཟིགས་ནས་ལུང་མི་གནང་བ་དང་། པཎ་ཆེན་ཐམས་ཅད་
མཁྱེན་པ་བློ་བཟང་ཡེ་ཤེས་ལ་སོག་པོ་ཞིག་གིས་ཚེ་དབང་འོང་མི་འོང་ཟེར་
290



ས་མེད་པར་ཞུས་པ་ལ། པཎ་ཆེན་རིན་པོ་ཆེས་དབང་ཅི་འདྲ་བྱེད་གསུངས།
ཚེ་བུམ་མགོར་བཞག་ནས་ཨ་མ་ར་ཎི་གསུང་བར་ཞུ་ཞུས་པས། གཞན་ཅི་
ཡང་མ་མཛད་པར་སོག་པོ་དཔོན་གཅིག་པུ་དེའི་མགོར་ཚེ་བུམ་བཞག་ནས་
ཨ་མ་ར་ཎི་གསུང་བར་མཛད། གཞན་གྱི་མགོ་ལ་ཡང་བཞག་རོགས་ཞུས་པ་
ན་གཞན་སུའི་མགོ་འདིའི་མགོ་ཨེ་གསུངས་པ་ལྟར་དགོས་པ་དགོངས་གཞི་
ཅི་ཡིན་ཤེས་དཀའ་བས་སོ། །གསུམ་པ་ཇི་ལྟར་བསྟེན་པའི་ཚུལ་ལ་བསམ་
སྦྱོར་གཉིས་ཀྱི་དང་པོ་དད་པ་སྦྱང་བ་ནི། དཔེར་ན་ལོ་ཏོག་ཕུན་སུམ་ཚོགས་
པ་འབྱུང་བ་ལ་ཐོག་མར་རྩ་བ་ས་བོན་ལ་སའི་ཐུག་པ་ཡོད་ན་མྱུ་གུ་སྐྱེ་ལ་མྱུ་
གུ་གོང་འཕེལ་དུ་འགྲོ་བ་ཡང་རྩ་བ་དང་མ་བྲལ་བ་ལ་རག་ལས། མཐར་
འབྲས་བུ་སྨིན་པ་རྩ་བ་དང་མ་བྲལ་ན་ཆུ་དང་དྲོད་གྱིས་སྨིན་དུ་ཡོད་པ་ལྟར་
ས་ལམ་གྱི་ཡོན་ཏན་ཐོས་བསམ་སྒོམ་གསུམ་གྱི་རྩ་བ་བླ་མ་ལ་རག་ལས།
འགོག་ལམ་གྱི་ཆོས་གྲུབ་པ་ཡང་དམ་ཚིག་མ་ཉམས་ཤིང་བླ་མ་མཉེས་པའི་་་
བྱིན་རླབས་ལ་རག་ལས། བླ་མའི་དྲིན་ལས་འཕགས་པའི་གོ་འཕང་ཐོབ་
ཀྱང་མཐར་སངས་རྒྱས་ཀྱི་གོ་འཕང་མངོན་དུ་བྱེད་པའི་ཚེ་འོད་ཟེར་ཆེན་་་་་
པོས་དབང་སྐུར་བ་ཡང་བླ་མ་ལ་རག་ལས། དེས་ན་དཀོན་མཆོག་གསུམ་པོ་
རྒྱུ་གང་གིས་བྱས་ན་བྱེད་པ་པོ་བླ་མ་ཁོ་ན་ཡིན་ཞེས་སྟོན་པ་ལ། བླ་མ་སངས་
རྒྱས་བླ་མ་ཆོས། །དེ་བཞིན་བླ་མ་དགེ་འདུན་ཏེ། །ཀུན་གྱི་བྱེད་པོ་བླ་མ་
ཡིན། །བླ་མ་རྣམས་ལ་ཕྱག་འཚལ་ལོ། །ཞེས་ཐོག་མ་ནས་བཟུང་དད་པ་
དགོས་པས། དད་པའི་འགལ་ཟླ་མ་དད་པ་བག་ལ་ཞ་བ་རྣམས་མངོན་གྱུར་
---
-



དུ་སྐྱེ་རུ་བཅུག་སྟེ་སྐྱེས་པ་ན་མ་དད་པའི་བློ་འདི་ཉེས་དམིགས་ཐམས་ཅད་
ཀྱི་རྩ་བ་ཡིན། བློ་འདི་དང་བྲལ་བའི་དང་བའི་དད་པ་དང་ཡོན་ཏན་མཐོང་
མཐོང་སྟེ། དེ་ལྟ་བུ་ལ་མངོན་འདོད་ཀྱི་དད་པ་ཡོན་ཏན་ཐམས་ཅད་ཀྱི་རྩ་
བ་ཡིན་པས་འདི་འོང་བ་ལ་དཔེར་ན་བྱི་ལས་བྱི་བ་ཐོན་བྱུང་བ་ན་བཟུང་་་་་
ཞིང་གསོད་པ་ལྟར། ག་རེ་བདག་གིས་དཔལ་ལྡན་བླ་མ་དམ་པ་དེའི་ཞེས་
སོགས་གསུངས་པ་ལྟར་མཛད་སྤྱོད་མི་ལེགས་པ་ལྷང་ལྷང་གིས་འཆར་བ་ན།
སྐུ་གསུང་ཐུགས་ཀྱི་མཛད་སྤྱོད་ལ་སྐྱོན་འདི་ལྟར་སྣང་བ་ནི། བླ་མ་ལ་སྐྱོན་
ཡོད་ནས་སྣང་བ་མ་ཡིན། མེད་བཞིན་དུ་སྣང་བ་ཡིན་ཏེ། འདི་ཐམས་ཅད་
སངས་རྒྱས་དངོས་ཡིན་པའི་ཕྱིར་ཏེ། སྙིགས་མའི་དུས་སུ་རྡོ་རྗེ་འཆང་ཐ་
མལ་པའི་ཚུལ་དུ་འབྱོན་པ་མདོ་སྡེ་དང་རྒྱུད་སྡེ་ལས་གསུངས་པའི་ཕྱིར།
ཞེས་བཀོད་པ་ལ་དེ་འདྲ་ཡོད་པའི་དོན་ཡིན། སྐྱོན་འདི་དང་འདི་འདུག་པ་
ལ་སངས་རྒྱས་ག་ལ་ཡིན་སྙམ་ན། འོ་ན་ཁྱོད་ཀྱི་བླ་མ་ལ་སངས་རྒྱས་གཅིག་
ཡོད་པར་ཐལ། སྤྱིར་བླ་མ་ལ་སངས་རྒྱས་ཀྱིས་ཐ་མལ་དུ་ཚུལ་བཟུང་བ་ཡོད་
པ་ཁས་བླངས་པ་གང་ཞིག ཁྱོད་ལ་དེ་འདྲ་མེད་ཟེར་མི་རིགས་པའི་ཕྱིར།
འདོད་ན། འོ་ན་སངས་རྒྱས་གང་ཡིན་སངས་རྒྱས་མ་ཡིན་པ་དེ་གང་ཡིན།
རེ་རེ་ནས་སྨྲོས་ཤིག་བྱས་པ་ལ། དད་པ་འགྲོ་བ་རྣམས་སངས་རྒྱས། དད་པ་
མི་འགྲོ་བ་རྣམས་སངས་རྒྱས་མ་ཡིན་སྙམ་ན། དེ་སངས་རྒྱས་མ་ཡིན་པའི་རྒྱུ་
མཚན་ཁྱོད་ཀྱི་སྣང་བ་ལ་བྱེད་འདུག་པ་ཁྱོད་སྣང་བ་ལ་འཁྲུལ་བ་མི་སྲིད་པར་
ཐལ། རྒྱུ་མཚན་དེ་འཐད་པའི་ཕྱིར། སྤྱིར་འཁྲུལ་སྲིད་ཀྱང་སྐྱོན་འདི་དག་
292



སྣང་བ་འཁྲུལ་དོན་མེད་དེ། དངོས་སུ་མངོན་སུམ་གྱིས་མཐོང་བའོ་སྙམ་
ན། འོ་ན་ཁྱོད་འདུལ་ཐབས་སུ་སྐྱོན་ཅན་དེ་འདྲར་སྤྲུལ་མི་སྲིད་པར་ཐལ།
འདོད་པའི་ཕྱིར། འདོད་མི་ནུས་ཏེ། འདི་ལ་རྗེ་བཙུན་བྱམས་པས། རྒྱུད་ནི་
ཡོངས་སུ་སྨིན་གྱུར་ནས། །གང་ལ་གང་དང་གང་གི་ནི། །གང་ཚེ་བྱ་བ་ཕན་
གྱུར་པ། །དེ་དང་དེ་ལ་དེར་སྣང་ངོ༌། །ཞེས་ཕན་པར་འགྱུར་ན། གནས་ཁང་
ཟས་གོས་ཕ་མ་སྤུན་ཟླ་བྱ་བྱེའུ་མཁན་སློབ་སོགས་འདི་མི་སྤྲུལ་བྱ་བ་མེད་་་་་
པར་སྤྲུལ་བར་གསུངས་པས་སྐྱོན་ཅན་དེ་འདྲར་ང་ལ་སྤྲུལ་སྲིད་ཅེས་ཁས་་་་་
བླངས་དགོས་སོ། །དེ་ཡིན་མོད་སྙམ་ན། འོ་ན་རྩ་བའི་དམ་བཅའ་བླ་མ་སྐྱོན་
ཅན་དེ་སངས་རྒྱས་མ་ཡིན་དེར་ཐག་བཅད་པ་དེ་མི་འཐད་པར་ཐལ། དེ་
འདྲའི་སྐྱོན་ཅན་ཁྱོད་ལ་སྤྲུལ་སྲིད་པ་གང་ཞིག སྤྲུལ་བ་ཡིན་མིན་ཐེ་ཚོམ་ཟ་
བའི་ཕྱིར། དཔེར་ན་རྗེ་བླ་མའི་སྐུ་མདུན་ན་དམ་ཅན་ཆོས་རྒྱལ་གྱིས་འདུལ་
འཛིན་དང་མཁས་གྲུབ་ཇ་མ་སོགས་སུ་སྤྲུལ་ནས་འགྲོ་འདུག་གི་བྱ་བ་བྱེད་
པ་རྣམས་རྗེ་རང་གིས་མ་གཏོགས་གཞན་རྣམས་ཀྱིས་འདུལ་འཛིན་སོགས་
དེ་དང་དེ་དངོས་ཡིན་སྙམ་པ་ལས་ངོ་མི་ཤེས་པ་ཡོད་པ་བཞིན། དེ་ལས་
ཀྱང་སངས་རྒྱས་ཀྱི་སྤྲུལ་བ་རྟོགས་དཀའ་བ་ཡོད་པས་སོ། །ཁུ་འབྲོམ་གཉིས་
ངོ་བོ་གཅིག་ཡིན་ཡང་། ཁུ་ནི་ང་རྒྱལ་ཆེ་ཞིང་འབྲོམ་ལ་བརྙས་ཆོས་རང་ཅི་
ཐུབ་མཛད། ། འབྲོམ་ནི་ང་རྒྱལ་གཏན་ནས་མེད་པར་ཐམས་ཅད་ཀྱི་བྲན་
བཞིན་ཀུན་ལ་གུས་ཞབས་མཛད། ཆོས་རྒྱལ་སྲོང་བཙན་སྒམ་པོས་ལི་ཡུལ་གྱི་
དགེ་ཚུལ་གཉིས་ལ་ངས་རྒྱལ་སྲིད་བཟུང་ནས་སེམས་ཅན་ལ་གནོད་པ་སྤུ་་་
293



ཙམ་བསྐྱལ་མ་མྱོང་། ངའི་གདུལ་བྱ་འདི་རྣམས་ཞི་བས་མི་ཐུལ་བས་སྤྲུལ་
བའི་མི་ལ་སྤྲུལ་བས་ཆད་པ་གཅོད་པ་ཡིན་གསུངས། དེས་ན་རང་གི་བླ་མ་
ལས་སྐྱོན་ཅི་ཙམ་སྣང་ཡང་སངས་རྒྱས་མ་ཡིན་ཞེས་ཐག་བཅད་མི་ཕོད།
སངས་རྒྱས་ཀྱི་སྤྲུལ་བ་ལ་མ་དད་པ་སྐྱེས་ན་ཉེས་དམིགས་བསམ་གྱིས་མི་་་་་
ཁྱབ་པ་མྱོང་དགོས་པར་འགྱུར། སངས་རྒྱས་མ་ཡིན་ཡང་སངས་རྒྱས་དངོས་
ཡིན་སྙམ་པའི་དད་པ་ཡོད་ན་ཕན་ཡོན་འདི་ལྟར་འབྱུང་སྟེ། བསྒོམ་སྲན་
གྱིས་གྲོལ་བར་ཐེ་ཚོམ་ཟ། །མོས་གུས་ཀྱིས་གྲོལ་བར་ཐེ་ཚོམ་མེད། །ཅེས་
གསུངས་པ་ལ། འདིའི་དོན་ནི་བླ་མའི་བཀའ་བཀྱོན་སོགས་རྐྱེན་ངན་ཇི་
ལྟར་བྱུང་ཡང་ཁྱག་ཅིང་དད་པ་བཟློག་ཏུ་མེད་པར་གུས་པ་ཆེན་པོས་བཀའ་
བཞིན་བསྒྲུབས་ན་ཡོན་ཏན་ཐམས་ཅད་དེས་སྣ་དྲངས་ནས་འབྱུང་བས་ན་
གྲོལ་བར་ཐེ་ཚོམ་མེད། ཅེས་གསུངས། འདི་ལྟར་དཔེ་དང་ལུང་ལ་བརྟེན་
ནས་བླ་མ་སངས་རྒྱས་སུ་ངེས་པ་དྲངས་པ་ནི། ཡིད་སྤྱོད་ཀྱི་ངེས་པ་དྲངས་
པ་ཡིན་གྱི། ཚད་མས་དྲངས་པའི་ངེས་པ་མི་འོང་སྟེ། བླ་མ་ཡིན་ན་སངས་
རྒྱས་ཡིན་པས་མ་ཁྱབ་པའི་ཕྱིར། དེ་ཡང་བླ་མ་ཐམས་ཅད་ལ་རང་གི་ཡིད་
ངོ་ན་ཐ་མལ་གྱི་སྣང་ཞེན་བཀག་སྟེ། སངས་རྒྱས་ཀྱི་འདུ་ཤེས་བཞག་ཀྱང་
མིག་གིས་བླ་མ་མཇལ་བའི་ཚེ་སངས་རྒྱས་མི་སྣང་བར་ཐ་མལ་པའི་རྣམ་་་་་
པར་སྣང་སྟེ། སངས་རྒྱས་སུ་སྣང་བ་ལ་ཆོས་རྒྱུན་གྱི་ཏིང་ངེ་འཛིན་ཐོབ་
དགོས་པའི་ཕྱིར། གཞན་ཡང་བདུད་ཅིག་གིས་སངས་རྒྱས་ཀྱི་གཟུགས་སུ་
སྤྲུལ་ཚེ། རྗེ་བཙུན་འཇམ་དབྱངས་ཀྱིས་མཁྱེན་ཏེ། གཟུགས་དེས་ཕན་པར་
294



，
གཟིགས་ནས་སྤྲུལ་བ་བཤིག་མི་ནུས་པར་བྱིན་གྱིས་བརླབས། རྗེ་བཙུན་
འཇམ་དབྱངས་ཀྱིས་དེ་ཡི་ཁོག་ཏུ་ཞུགས་ཏེ་ཆོས་བཤད་པས་སངས་རྒྱས་་་
ཀྱིས་གསུངས་པ་ལྟར་ཕན་པ་རྒྱ་ཆེར་བྱུང་བ་ལྟར། རང་གི་བླ་མ་གང་ལ་
ཆོས་ཉན་པ་དེའི་ཚེ་བླ་མ་དེ་སངས་རྒྱས་ཡིན་ཏེ། དཔེར་ན་ཆོས་སྐྱོང་སྐུ་
བབ་ནས་ལུང་བསྟན་གནང་བའི་ཚེ་ཆོས་སྐྱོང་ཡིན་སྙམ་པ་ལྟར། ཆོས་ཉན་
པའི་ཚེ་སངས་རྒྱས་ཀྱི་འདུ་ཤེས་བཞག་པ་དེ་དང་འདྲ་རིག་པ་འདི་ཤིན་ཏུ་
ལེགས་པ་ཞིག་འདུག་གསུངས། ཡང་སངས་རྒྱས་ཀྱིས་སྐྱོན་ཅན་ཐ་མལ་པར་
སྤྲུལ་བ་འདི་ཡོན་ཏན་ཡིན་ཏེ། གདུལ་བྱའི་སྐལ་བ་དང་འཚམ་པར་སྐྱོན་
མེད་བཞིན་དུ་ཐ་མལ་པ་སྐྱོན་ཅན་དུ་སྤྲུལ་ཤེས་པ་ཨང་སྙམ་པའི་ཡོན་ཏན་
ལ་དད་པ་དང༌། ངེས་ངོར་སངས་རྒྱས་སུ་ངེས་པའི་དད་པ་ལྷང་ལྷང་མ་
སྐྱེས་བར་དུ་དཔྱད་སྒོམ་བྱས་སྟེ་སངས་རྒྱས་ཡིན་པར་ངེས་སྙམ་པའི་དད་པ་
ལྷང་ལྷང་སྐྱེས་པའི་ཚེ་དད་པ་དེ་ཉིད་དྲན་པའི་ཡུལ་དུ་དམིགས་རྟེན་བྱས་
ཏེ་ནང་ཉིད་དུ་འཇོག་པ། རྒྱུན་དུ་འཇོག་པ་སོགས་ཀྱི་དད་པའི་ཏིང་ངེ་
འཛིན་ལ་འཇོག་སྒོམ་བྱས་པའི་ཏིང་ངེ་འཛིན་གྱི་ངོར་བླ་མ་མངོན་སུམ་དུ་་་
མཐོང་བ་ལྟ་བུའི་སྣང་བ་དང་མ་བྲལ་བར་སྡོད་ཅི་ཐུབ་འཇོག་སྒོམ་བྱ། རྗེས་
ཐོབ་ཏུ་མཉམ་གཞག་གི་ཉམས་ཀྱི་རྗེས་སུ་འབྲངས་ནས་གང་སྣང་བླ་མ་་་་་
དྲན་པར་བྱས་ཏེ། ང་ནི་གང་དུ་འདུག་ཀྱང་བླ་མའི་སྣང་བ་དང་བྲལ་མ་
མྱོང་གསུངས་པ་ལྟར་བསླབ་པར་བྱའོ། །གཉིས་པ་བཀའ་དྲིན་དྲན་པ་ནི།
དཔེར་ན་བགྲོད་པར་དཀའ་བའི་ཐག་རིང་བོ་ཞིག་ཏུ་འགྲོ་ན་ལམ་རྒྱུས་ཡོད་
29)



-
པ་མགོ་ཐོན་ངེས་ཤིག་ལ་བརྟེན་ས་མེད་ན་གར་འགྲོ་ཆ་ཅི་ཡོད། དེ་ལས་
ཀྱང་གལ་ཆེ་བ། འཁོར་བ་དང་ངན་སོང་གི་སྒོ་བཀག་ལུགས། མངོན་
མཐོ་དང་ངེས་ལེགས་ཐར་བ་དང་ཐམས་ཅད་མཁྱེན་པའི་ལམ་མ་ནོར་བར་
རྒྱུས་ཡོད་པ་མགོ་ཐོན་ངེས་མཛད་པ་འདི་བཀའ་དྲིན་བསམ་གྱིས་མི་ཁྱབ།
གཞན་ཡང་སངས་རྒྱས་ཀུན་ལས་རྩ་བའི་བླ་མ་བཀའ་དྲིན་ཆེ་སྟེ། དཔེར་ན་
མ་གཅིག་ལ་བུ་ཆུང་གཅེས་ཤིང་ཕངས་པ་གཅིག་ཡོད་པ་གྲོང་གི་ཁྲོད་དུ་་་་་
བོར་ནས་བུ་ཆུང་དེས་ཕུག་ཁྱི་ཕྲུག་ཡོད་པ་ཞིག་ཏུ་ཁྱི་ཕྲུག་རྣམས་དང་་་་་་་་
བཀྲེས་སྐོམ་སོགས་སྡུག་བསྔལ་མང་པོའི་ངང་ནས་དུ་དུ་བ་བཞིན། རང་
ཉིད་མི་ཁོམ་པའི་གནས་བརྒྱད་དུ་གཅིག་ནས་གཅིག་ཏུ་སྡུག་བསྔལ་བཞིན་
འཁྱམས། དེའི་ཚེ་མ་དེས་བུ་ལ་སྙིང་བརྩེའི་དབང་གིས་ཡུན་ནས་ཡུན་དུ་བུ་
མ་རྙེད་པར་བློ་བདེ་ཡེ་མེད་པར་བཙལ་བས་ཁྱི་ཕྲུག་ཡོད་པའི་ས་ཕུག་ཏུ་་་་་
རྙེད་ནས་བུ་ལ་ཚིག་སྙན་པོ་སྨྲས་ཤིང་བྱམས་པས་ལག་ཏུ་བླངས་ནས་རང་
གི་ཁྱིམ་དུ་ཁུར་བ་བཞིན་དུ། བླ་མ་སངས་རྒྱས་འདི་ཉིད་ཀྱིས་ཐུགས་བརྩེ་བ་
སྙིང་རྗེ་ཆེན་པོའི་དབང་དུ་གྱུར་ཏེ་མི་ཁོམ་པའི་གནས་ཀྱི་སེམས་ཅན་རྣམས་
ལ་འཕྲིན་ལས་ཉེར་བདུན་གྱི་དང་པོ་ཆོས་ལྡན་གྱི་ལས་ལ་འགོད་པའི་ཐབས་
ཡུན་རིང་བོ་ནས་ཐུགས་ལ་བརྣགས་པར་མཛད་པའི་མཐར་འཕྲིན་ལས་ཀྱི་
འོད་ཟེར་སྐལ་ལྡན་རེ་གཉིས་ལ་ཕོག་ནས། ས་ལམ་བསྒྲུབ་པའི་རྟེན་དལ་
འབྱོར་གྱི་མི་ལུས་ཁྱད་པར་ཅན་ལ་འགོད་པ་འདི་ལ་བླ་མ་ལ་དཀའ་ལས་་་་
རང་ཡོད་གསུངས། མ་དེས་བུ་རང་གི་ཁྱིམ་དུ་སླེབས་ནས་ཟས་གང་ཞིམ་
--
296



བྱིན་གོས་གང་བཟང་བསྐོན་འཕྲལ་དང་ཕུགས་ཀྱི་བྱ་བ་བྱེད་ལུགས་འདི་་་་་
དང་འདི་དགོས་ཞེས་སློབ་པ་ལྟར། རྩ་བའི་བླ་མ་བཀའ་དྲིན་ཅན་འདི་ཉིད་
གྱིས་དལ་འབྱོར་གྱི་ལུས་འདི་ལ་འགོད་པར་མཛད་པའི་སྟེང་དུ་བསྡུ་བ་རྣམ་
བཞི་ལ་འགོད་པ་དང་། ཞེས་པ་ལྟར་ཀ་མད་སུམ་ཅུ་སློབ་པ་སོགས་གལ་
འགངས་ཆེ་ས་དེར་བླ་མས་སློབ། ཡི་གེ་མ་ཤེས་ན་བཀའ་བསྟན་བཅོས་ཀྱི་པུ་
ཏི་མཇལ་ཀྱང་ཅི་བྱེད་ཀློག་ནི་མི་ཤེས། དེས་ན་ཀློག་པའི་སློབ་དཔོན་གྱི་
བཀའ་དྲིན་བསམ་གྱིས་མི་ཁྱབ། འདི་མི་དྲན་པར་ཀ་མད་སུམ་ཅུ་སོགས་
ཀློག་སློབ་མཁན་ཁོ་མིན་ཡང་གཞན་སུ་ཡིན་ལ་སློབ་ཆོག་སྙམ་ན་ལས་འབྲས་
ལ་ཧམ་པ་འགྲོ་ས་མེད་པ་ཡིན་པས་གཞན་ལ་སློབ་རྒྱུ་མི་འོང་། སྔོན་ནས་
ཕན་ཚུན་གཉིས་ཀ་ལས་བསགས་པའི་འབྲས་བུ་ལ་སློབ་དཔོན་དང་སློབ་་་
མར་བྱུང་བ་ཁོ་ན་ཡིན། དེ་བཞིན་དུ་རབ་ཏུ་བྱུང་བའི་ཕན་ཡོན་ཚེ་འདི་
ཕྱིའི་བདེ་བ་དང་། རབ་ཏུ་མ་བྱུང་བའི་ཉེས་དམིགས་ནི་ཚེ་འདི་ཕྱིའི་སྡུག་
བསྔལ་རྣམས་བསམས་ཏེ། རབ་བྱུང་གི་མཁན་སློབ་རྣམས་བཀའ་དྲིན་
བསམ་གྱིས་མི་ཁྱབ། རབ་བྱུང་ཡང་སྡོམ་པའི་སྲུང་མཚམས་དང་འཁོར་བའི་
ཉེས་དམིགས་མ་ཐོབ་ནས་ཀུན་འབྱུང་སྤོང་ཚུལ་དང་ཐར་བའི་ཕན་ཡོན་་་་་་
མཐོང་བའི་ལམ་ལ་སློབ་ཚུལ་མ་ཤེས་ན་དཀོར་དང་ཉེས་ལྟུང་གི་ཕུང་བོ་་་་་
སེམས་རྒྱུད་ཁྱིམ་པ་ཕལ་ཆེར་ལས་ཐུ་བར་གྱུར་ནས་ཤི་མ་ཐག་དམྱལ་བར་་་་
མདའ་འཕངས་པ་ལྟར་འགྲོ་རྒྱུ་ཞིག་ལ། ཐོས་བསམ་སྒོམ་པའི་ཤེས་རབ་
རིམ་ལྡན་དུ་བསྐྱེད་པར་མཛད་པ་བླ་མ་རྣམས་ཀྱི་བཀའ་དྲིན་དཔག་པར་སུ་
297



ཡིས་ནུས། ཆོས་ཐུན་གཅིག་ཐོས་པའི་བསོད་ནམས་དང་། ཉི་མ་གཅིག་ལ་
དགེ་སེམས་གཅིག་སྐྱེས་པས་ཀྱང་བཀའ་དྲིན་བསམ་གྱིས་མི་ཁྱབ་ཀྱང་། ད་
ལྟ་འགའ་ཞིག་སྨན་ཙེ་ཁ་རེའི་འགྱེད་སྐལ་ཆད་ན་ཕན་སེམས་སྐྱེས། ཆོས་
ཟབ་གནད་བཤད་པ་མ་ཐོབ་ཀྱང་ཕན་སེམས་མི་སྐྱེ་བ་ནི་སྨན་ཙེས་རང་ལ་
ཕན་པ་དེ་ཧ་གོ ཆོས་ཀྱིས་རང་ལ་ཕན་པ་དེ་ཧ་མ་གོ་བ་ཡིན་པར་འདུག་
པས། ཆོས་ཀྱི་ཚིག་ཙམ་ཐོས་པའི་ཕན་ཡོན་ཁྱེའུ་ཆུ་འབེབས་ཀྱིས་རྣ་བར་
སངས་རྒྱས་ཀྱི་མཚན་དང་རྟེན་འབྲེལ་ཟབ་མོའི་སྒྲ་བསྒྲགས་པས་ཉ་དེ་དག་
ལྷར་སྐྱེས་པ་སོགས་དང༌། རང་ལ་ལེགས་ཚོགས་ཀྱི་ཡོན་ཏན་རིགས་གང་
འདུག་ཐམས་ཅད་བླ་མའི་བཀའ་དྲིན་མིན་པ་ཙམ་གྱིས་མི་འོང་རྡོ་རུས་ཐུག་
པར་བསམ་དགོས་ཏེ། བྱིན་རླབས་དང་དངོས་གྲུབ་འབྱུང་བའི་རྒྱུའི་གཙོ་བོ་
གང་ཡིན་ཞུས་པ་ན། རྗེ་དགེ་ལེགས་རྒྱ་མཚོས་རང་ལ་ཡོན་ཏན་གང་འདུག་
ཐམས་ཅད་བླ་མའི་བཀའ་དྲིན་མིན་པ་དྲན་ཏེ་ང་རྒྱལ་མེད་པར་བླ་མ་་་་་
སྙིང་ནས་གུས་པ་ནི་བྱིན་རླབས་འཇུག་པ་དང་དངོས་གྲུབ་འབྱུང་བའི་རྒྱུའི་
གཙོ་བོ་ཡིན་གསུངས། དཔེར་ན་སྨོན་ལམ་རབ་འབྱམས་པ་བྱེད་མཁན་གྱི་
གཟབ་སྤྲོད་ལྟར། རང་གིས་ཀློག་ཤེས་པའི་ཡོན་ཏན་འདི་ཀློག་སློབ་པའི་བླ་
མ་དེའི་ཡོན་ཏན་ཡིན་ལ་ངའི་ཡོན་ཏན་མ་ཡིན། དེ་བཞིན་དུ་འདི་ནི་བླ་མ་
འདིའི་ཡིན་ཟེར་རྒྱུ་མ་ཡིན་པ་འདི་ངའི་ཡིན་ཟེར་རྒྱུ་གཅིག་ཀྱང་མེད་དེ།
རང་ཉིད་མ་ལས་ཐོག་མར་སྐྱེས་པའི་ཚེ་ངུ་ཤེས་པ་དང་སྔོན་ནས་གོམས་་་་་
པའི་དབང་གིས་ནུ་མ་ནུ་བ་ཙམ་ཤེས། གཞན་གསུང་རབ་ཀྱི་བརྡ་རྣམས་ལྟ་
298



ཅི་སྨོས། ཕ་དང་མ་ཙམ་ཡང་སྨྲ་མི་ཤེས་པར་སློབ་དགོས་པ་དེ་ཡིན་མོད། དེ་
འདྲ་ཞིག་ལ་ཀློག་སློབ་པ་ནས་བཟུང་སྟེ་རིམ་པ་བཞིན་དུ་གལ་གང་ཆེ་ས་་་་་་
དེར་བླ་མས་སློབ་པར་མཛད་པའི་སྐུ་དྲིན་བསམ་གྱིས་མི་ཁྱབ་སྟེ། མཐའ་
མེད་འཁོར་བར་སྡུག་བསྔལ་རྣམ་གསུམ་གྱིས། །མནར་བའི་འཇིགས་པ་ཀུན་
ནས་རབ་བསྒྲལ་ཏེ། །གཏན་བདེའི་ནོར་བུ་ལག་མཐིལ་རྫས་བཞིན་དུ། །
སྟོན་བྱེད་ཡོངས་འཛིན་བཀའ་དྲིན་གཞལ་ནུས་སུ། །ཞི་བདེའི་གོ་འཕང་
ཙམ་ཡང་རྙེད་དཀའ་ན། །སྐྱོན་བྲལ་ཡོན་ཏན་ཀུན་རྫོགས་སངས་རྒྱས་
ཞེས། །གྲངས་རིང་བསྐལ་པར་ཐོབ་དཀའི་སྒྲ་བོ་ཆེར། །འགོད་མཛད་དུས་
གསུམ་རྒྱལ་བའི་སྤྱི་གཟུགས་དངོས། །ཞེས་པ་ལྟར་བཀའ་དྲིན་བརྗོད་ཀྱིས་
མི་ལང་བ་དང་། སླར་ཡང་བླ་ན་མེད་པའི་བྱང་ཆུབ་མ་ཐོབ་བར་བླ་མས་ནི་
ཐུགས་བརྩེ་དྲག་པས་སྐད་ཅིག་ཀྱང་བདག་བློས་མི་གཏོང་བར་འདུག་ཅིང་།
རང་ཡང་བྱང་ཆུབ་སྙིང་བོའི་བར་རེ་ས་བླ་མ་མིན་པ་གཞན་མི་འདུག་པས།
ད་ནས་བཟུང་བླ་མའི་དོན་དུ་ལུས་སྲོག་གཏོང་ནུས་པ་བྱས་ཏེ་མཉེས་པ་་་་་
མཐའ་དག་སྒྲུབ་ཅིང་མི་མཉེས་པ་མཐའ་དག་སྤོང་བར་བྱའོ་སྙམ་པའི་བློ་་་་
སྦྱངས། ད་ལྟ་ལག་ཏུ་ལོན་པ་རྣམས་ཉམས་སུ་ལེན་ཅིང་། ལག་ཏུ་མི་ལོན་པ་
ལུས་སྲོག་ཐད་དུ་གཏོང་བ་ལྟ་བུ་ནི་སྨོན་ལམ་འདེབས་པ་སོགས་ཀྱིས་བསྒྲུབ་
པར་བགྱིའོ། །གཉིས་པ་སྦྱོར་བས་བསྟེན་པ་ལ་གསུམ་སྟེ། རྙེད་པ་ཟང་ཟིང་
འབུལ་བ་ཐ་མ། བཀུར་སྟི་ཕྱག་གཡོག་སྒྲུབ་པ་འབྲིང༌། བཀའ་བཞིན་
གདམས་ངག་ཉམས་སུ་ལེན་པ་རབ། དེ་ཡང་རྙེད་པ་ཟང་ཟིང་ཕུལ་ཏེ་རྒྱུད་
299



སྦྱངས་ན་བཀུར་སྟི་དང་ཕྱག་གཡོག་སྒྲུབ་ནུས་པ་འོང་། བཀུར་སྟི་ཕྱག་
གཡོག་སྒྲུབ་ནུས་པ་བྱས་ཏེ་རྒྱུད་སྦྱངས་ན་བཀའ་བཞིན་གདམས་ངག་
ཉམས་སུ་ལེན་པ་འོང་བ་ཡིན། དང་པོ་རྙེད་པ་ཇི་ལྟར་ཞེ་ན། མར་པའི་སློབ་
མ་རྔོག་ཆོས་སྐུ་རྡོ་རྗེས་ཆས་ནོར་ཅི་ཡོད་མར་པ་ལ་ཕུལ་ཏེ། རང་ལ་ར་མ་
རྐང་ཆག་གཅིག་འོང་མ་ཐུབ་པས་ཤུལ་དུ་ཡོད་དེ་གཞན་ཅི་ཡང་ཤུལ་དུ་་་་་
མེད་ཞུས་པ་ན། མར་པའི་ཞལ་ནས་ར་མ་རྐང་ཆག་དེ་ང་ལ་མ་ཕུལ་ན་ཁྱོད་
ཀྱིས་ཚེ་འདི་ལ་གྲུབ་པ་ཐོབ་པ་མི་འོང་། ཁྱོད་ཀྱིས་ཕྱག་གཡོག་པ་བཏང་
ཡང་མི་འོང་། ཁྱོད་རང་སོང་ལ་ར་མ་རྐང་ཆག་དེ་ཁུར་ལ་ཤོག་གསུངས་པ་
ལྟར། མྱུར་དུ་ཕེབས་ནས་ར་མ་རྒྱབ་ལ་ཁུར་འོངས་ཏེ་ཕུལ་བ་ལྟ་བུ་ཞིག་
དགོས། གཉིས་པ་བཀུར་སྟི་ཇི་ལྟར་ཞེ་ན། འབྲོམ་རིན་པོ་ཆེས་བླ་མ་སེ་
བཙུན་གྱི་ཕྱག་གཡོག་མཛད་སྐབས། ཞོགས་པ་དང་དགོང་མོ་ཆུ་ལེན་པའི་
ཚེ་ལྤགས་པའི་གོས་ཤིག་ཡོད་པ་དེ་མཐའ་ཁ་ཆུས་སྦངས་པ་ཉི་མས་བསྐམས་
ཏེ། རྐང་བའི་ཞྭ་རྨ་ཤིག་གེ་ཕྱུགས་མ་འཚོ། མཚན་མོ་ཡོས་འཐག་པ་སོགས་
མཛད་པ་ལྟ་བུ་དང་། མི་ལས་མཁར་དགུ་ཐོག་བརྩིགས་པ་ལྟ་བུ་ཞིག་དགོས།
གསུམ་པ་བཀའ་དྲིན་སྒྲུབ་པ་ཇི་ལྟར་བྱ་ཞེ་ན། སྣར་ཐང་གི་བླ་མ་ཞིག་གི་
དགེ་ཕྲུག་གིས་ཕྱི་དྲོ་ཁ་ཟས་ཟ་བར་གཟིགས་ནས་བླ་མའི་ཐུགས་དགོངས་ལ་
དགེ་ཕྲུག་འདི་ཚུལ་ཁྲིམས་དག་པ་ཞིག་མི་ཡོང་འདྲ། ཚུལ་ཁྲིམས་མ་དག་ན་
ངན་འགྲོར་ལྟུང་བའི་ཉེས་དམིགས་རྣམས་ཐུགས་ལ་བསམས་ནས་སྙིང་རྗེ་་་
བའི་ཤུགས་ཀྱིས་སྤྱན་ཆབ་གནང་བ་དགེ་ཕྲུག་གིས་སྒོའི་གསེང་ནས་མཇལ་
300



བས་དགེ་ཕྲུག་གི་བསམ་པ་ལ། བླ་མས་ཕྱི་དྲོའི་ཁ་ཟས་ཀྱི་ཉེས་དམིགས་
མཁྱེན་ནས་ང་ལ་སྙིང་རྗེས་སྤྱན་ཆབ་གནང་བ་ཡིན་འདུག ང་རང་གིས་
རང་ལ་སྙིང་རྗེ་མི་བལྟ་བ་རེད་བསམ་ཞིང་ད་ནས་བཟུང་སྟེ་ཕྱི་དྲོ་ཁ་ཟས་ཟ་
རེ་ཤི་སྙམ་ནས་དམ་བཅའ་མཐར་ཕྱིན་ནས་ཚུལ་ཁྲིམས་རྣམ་པར་དག་པའི་
ཚད་ཅིག་བྱུང་བ་ལྟ་བུ་ཞིག་དགོས། ཇོ་བོ་ལ་འབྲོམ་རིན་པོ་ཆེས་བསམ་སྦྱོར་
གཉིས་ཀྱིས་བསྟེན་པ་འདྲ་བ་གཞན་སུས་ཀྱང་མ་བྱུང་བས་འབྲོམ་རིན་པོ་ཆེ་
དེ་འཕྲིན་ལས་ཁྱབ་གདལ་ཆེ་བ་བསྟན་པའི་བདག་པོ་ཞིག་ཏུ་བྱུང་། གཞན་
ཇོ་བོའི་སློབ་མ་མཁས་བཙུན་བཟང་གསུམ་མང་པོ་ཡོད་ཀྱང་འབྲོམ་རིན་པོ་
ཆེ་འདྲ་བ་མ་བྱུང་། རྣལ་འབྱོར་པ་ཨ་མེས་བྱང་ཆུབ་དང་འབྲོམ་རིན་པོ་
ཆེས་ཞབས་ཕྱི་ཕྱག་གཡོག་སྒྲུབ། དགོན་པ་བས་མཚམས་གཅིག་པུ་ལ་གནས་
ཏེ། ཇོ་བོ་རིན་པོ་ཆེས་ཁོང་གི་མཚམས་ཁང་དུ་ཕེབས་ནས་ཆོས་སྟོན་ཀྱང་
རྣལ་འབྱོར་པ་རྟོགས་པ་འཁྲུངས་མགྱོགས་པ་བྱུང་ཞིང་ཏིང་ངེ་འཛིན་གྱི་་་་
དུས་སངས་རྒྱས་ཀྱི་ཞིང་ཉི་ཟེར་གྱི་རྡུལ་དང་མཉམ་པ་གཟིགས། བྱ་ཡུལ་
པས་སྤྱན་སྔ་ཚུལ་ཁྲིམས་འབར་གྱི་གསུང་ཐོས་པ་ན་ཡི་གེ་ན་འབྲི་འཕྲོ་་་་་་
བཞག་ནས་བླ་མའི་མདུན་དུ་འགྲོ་ཞིང་ཕྱག་གཡོག་མཛད་པས་ཐལ་བ་འཕོ་
བར་སྐས་ལ་འགྲོ་བའི་མུ་ནས་སྐས་ཕྱེད་ན་ཏིང་ངེ་འཛིན་སྐྱེས། དེ་ལྟར་
བསམ་སྦྱོར་གཉིས་ཀྱིས་བསྟེན་པའི་དགོས་པ་ནི། དཔེར་ན་ཕ་བོང་ཆེན་པོ་
ཞིག་འདོད་ན་ཕ་བོང་གི་གཡས་གཡོན་ས་དང་རྡོ་གནད་གང་ཆེ་བ་བསལ་
ན་ཕ་བོང་མི་དོན་ཀ་མེད་ཡིན། དེ་བཞིན་དུ་སངས་རྒྱས་ཀྱི་རྒྱུའི་གཙོ་བོ་
301



རྒྱལ་སྲས་ཀྱི་སྤྱོད་པའི་རྟེན་བྱང་ཆུབ་ཀྱི་སེམས་རིན་པོ་ཆེ་སྐྱེ་བ་ལ་ཐེག་པ་་་་
ཆེན་པོའི་རིགས་སད་དགོས། ཐེག་ཆེན་གྱི་རིགས་ལྷག་བསམ་འདྲེན་ནུས་ཀྱི་
སྙིང་རྗེ་ཆེན་པོ་སྐྱེ་བ་ལ་འཁོར་བའི་ཕུན་ཚོགས་མཐའ་དག་གསོད་སར་ཁྲིད་
པ་ལ་རྒྱན་བཏགས་པ་ལྟར་མཐོང་ནས་སྡུག་བསྔལ་ཀུན་ཉེ་བར་ཞི་བའི་ཐར་
བ་ཐོབ་འདོད་སྐོམ་པས་གདུང་བ་ཆུ་དོན་དུ་གཉེར་བ་ལྟ་བུ་ཞིག་དགོས།
དེའི་སྔོན་དུ་ཚེ་འདིའི་ཕུན་སུམ་ཚོགས་པ་གང་ལ་ཡང་ཆགས་ཞེན་མེད་པ་་་་་
ཞིག་དགོས། དེ་འོང་བ་ལ་དལ་འབྱོར་རྙེད་དཀའ་དོན་ཆེ་ལེགས་པར་རྟོགས་
ཤིང་ནམ་འཆི་ཆ་མེད་དཔེར་ན་ཆུའི་ལྦུ་བ་དེ་གྲུང་ཧྲིལ་ཧྲིལ་བྱེད་ཀྱང་དེ་མ་་་་
ཐག་འཇིག་པ་ལྟར་ལུས་འདི་ནད་མེད་ཡིན་ཀྱང་དེ་མ་ཐག་གློ་བུར་དུ་ནམ་་་་
འཇིག་ཆ་མེད་རྒྱུན་དུ་དྲན་དགོས། དེ་འདྲར་འོང་བ་ལ་བླ་མའི་བྱིན་རླབས་
ཞུགས་དགོས། བྱིན་རླབས་འཇུག་པ་ལ་རྙེད་པ་དང་བཀུར་སྟི་དུས་རྒྱུན་དུ་
དངོས་སུ་བསྒྲུབ་རྒྱུ་རྙེད་པར་དཀའ་བས་དེའི་དོད་ཐུབ་ཚོགས་ཞིང་ལ་ཕྱག་
མཆོད་བསགས་སྦྱང་དང་། ཚུལ་ཁྲིམས་དག་པ་དང་དམིགས་རྣམ་
སྐྱོང་བ་གསུམ་དྲིལ་དུ་རྒྱུན་བསྲིངས་ཏེ་ཉམས་སུ་བླངས་ན་བླ་མའི་བྱིན་་་་་
རླབས་ཞུགས་ནས་འདོད་དོན་འགྲུབ་པར་འགྱུར་ཏེ། དགོན་པ་བས་ཏིང་ངེ་
འཛིན་ལ་སོང་སྟེ་བརླ་ཤར་ཐུར་མ་ཟུག་པ་མ་ཚོར་བ་ཞག་བདུན་གྱི་བར་་་་་
ཏིང་ངེ་འཛིན་གཅིག་ལ་འབྱམས་ནས་དེ་ལས་ལངས་པའི་ཚེ། འབྲོམ་རིན་
པོ་ཆེའི་ཞལ་ནས་བཀའ་བཀྱོན་མཛད་ནས་མཎྜལ་མི་འབུལ་བར་མཎྜལ་་་་་
རྡུལ་གྱིས་ཅམ་མེ་འཇོག་པའི་རྒྱུ་མཚན་ཅི་ཡིན་གསུངས། ནང་དུ་བག་རེ་
，
302



བསམ་འཚལ་བར་གདའ་བ་ཞུས་པས། ཁྱོད་གཅིག་པུ་ལ་སྒོམ་ཡོད་སྙམ་
མམ། ཁྱོད་བས་ཨ་ཏི་ཤ་སྒོམ་བཟང་སྟེ་དཀོན་མཆོག་གི་མཆོད་པ་འདི་ལྟར་
མཛད་ཅེས་ལོ་རྒྱུས་གསུངས་ནས་བཀའ་བཀྱོན། ལྐོག་ཏུ་ཁོང་གི་དེ་འདྲ་ཡང་
དགོས་གསུངས། གསུང་དེ་ལ་བརྟེན་ནས་མཎྜལ་འབུལ་བར་ཐུགས་དམ་གྱི་
མཐིལ་དུ་མཛད་ནས་ཕུལ་བ་ན་སངས་རྒྱས་ཀྱི་ཞིང་རྡུལ་སྙེད་ཀྱི་གྲངས་དང་
མཉམ་པར་གཟིགས། སྤངས་རྟོགས་ཀྱི་ཡོན་ཏན་མང་པོ་སྐྱེས་སོ། །དེ་
ལྟར་བསམ་པ་སྦྱངས་ནས་ཚོགས་ཞིང་གསལ་བཏབ་ལ་ཡན་ལག་བདུན་པ་
འབུལ་བ་ནི། སྔོན་གྱི་གྲུབ་ཐོབ་རྣམས་ཀྱིས་བླ་མ་མཉེས་པའི་དཀའ་སྤྱད་
མཛད་པ་ལ་བརྟེན་ནས་རྟོགས་པ་སྐྱེས་པས་དཀའ་སྤྱད་དེ་དག་གི་དོད་ཐུབ་
སྟེ། བདག་ཅག་གི་སྟོན་པས་འདུ་བྱེད་ཐམས་ཅད་མི་རྟག་པ། ཟག་བཅས་
ཐམས་ཅད་སྡུག་བསྔལ་བ། ཆོས་ཐམས་ཅད་སྟོང་ཞིང་བདག་མེད་པ།
འབྲས་བུ་མྱ་ངན་ལས་འདས་པ་ནི་ཞི་ཞིང་དགེ་བའོ། །ཞེས་དེ་ག་ཙམ་ཐོས་
པའི་དོན་དུ་སྐུ་ལ་ལྕགས་གཟེར་སྟོང་བཏབ། མར་མེ་སྟོང་བཙུགས་པ་
སོགས་དང་། ནཱ་རོ་པ་ལ་ཏེ་ལོའི་སྤྲུལ་བ་མཁའ་འགྲོ་མ་ལ་ཚིག་ཤེས་བྱས་པ་
ལ་དགའ། དོན་ཤེས་བྱས་པ་ལ་མི་དགའ་བ་ནས། དེ་ནས་བཟུང་ནཱ་རོས་ཏེ་
ལོ་མ་མཇལ་བར་དང་། མཇལ་ནས་ཏེ་ལོའི་བཀའ་བཞིན་གཡང་ལ་མཆོང་
བ། རྒྱལ་པོའི་བུ་མོ་བག་མར་འགྲོ་བ་ལ་ཁ་སྦྱར་བ་སོགས་དཀའ་ཆེན་བཅུ་
གཉིས་དཀའ་ཕྲན་བཅུ་གཉིས་ཏེ་ཉི་ཤུ་རྩ་བཞི། འབྲོམ་གྱིས་ཇོ་བོ་མཚན་མོ་
མུན་ནག་ཏུ་བཞག་མ་མྱོང་བར་མར་མེ་འབུལ་བ་སོགས་དང་། སེ་ཆེན་པོས་
303



རང་གི་ཐོབ་སྐལ་གྱི་ནོར་ཕྱུགས་དེད་ནས་གྲུ་གླ་ཡང་སྦྱིན་མ་ཕོད་པར་འབྲི་
སེ་དཀར་ཞིག་གི་རྔ་མ་ལ་འཇུས་ནས་ཆུ་ཆེན་བགྲོད་ནས་འབྲོག་མི་མཉེས་
པ་བསྒྲུབས་པ་དང་། མི་ལས་མཁར་གྲུ་གསུམ་ཟླ་གམ་ཟླུམ་པོ་གྲུ་བཞི་ལ་
ཡང་དགུ་ཐོག་གི་རྩིག་པའི་གཞིར་ཟླ་བོ་གཞན་གྱིས་རོགས་བྱས་པའི་རྡོ་ཚུར་
བླངས་ནས་ཡང་ཕར་བཞག་པ། དབང་གྲལ་ནས་ཡང་ཡང་ཕུད་པ། རྡེག་པ་
སོགས་ལ་མི་སྐྱོ་བའི་དཀའ་སྤྱད་དང་། ཡིད་ཆད་དགུ་སོང་ན་མི་ལ་ཐོས་
པའི་མོད་ལ་གྲོལ་བ་ལ་བདག་མེད་མ་སེམས་ཆུང་བའི་སྐྱོན་གྱིས་ཡིད་ཆད་་་
གཅིག་མ་སོང་བའི་སྐབས། བདག་མེད་མས་མི་ལ་རྔོག་ཆོས་སྐུ་རྡོ་རྗེའི་དྲུང་
དུ་བཏང་། མར་པས་བཏང་ཁུལ་གྱིས་ནཱ་རོའི་རྒྱན་དྲུག་ལྐོག་ཏུ་བསྐུར།
དབང་རྫས་འདི་མར་པས་བསྐུར་བྱུང་ཞུས་ལ་དབང་ཐོབ་པར་གྱིས་ཟེར་བ་
ལྟར་སོང་སྟེ་དབང་ཞུས་ནས་སྙིང་རུས་ཀྱིས་བསྒོམས་ཀྱང་མར་པའི་་་་་་་་
དགོངས་པ་མ་ཁྲོལ་བར་འོངས་པའི་རྐྱེན་དེས་རྟོགས་པ་ཅི་ཡང་མ་སྐྱེས། ཐ་
ན་རྨི་ལམ་བཟང་བ་ཙམ་ཡང་མ་བྱུང་། དེ་ནས་མི་ལ་སླར་མར་པས་རྗེས་སུ་
བཟུང་སྟེ་ད་རེས་མགྲོན་གྱི་གཙོ་བོ་ཨ་བོ་མཐུ་ཆེན་ཡིན་གསུངས་ནས་དབང་
རྣམ་པར་དག་པ་གནང་ནས་མི་ལས་མཚམས་བཅད་ནས་སྒྲུབ་པ་མཛད།
རྟོགས་པ་སྐྱེས་པས་མར་པ་ལ་རྟོགས་པ་ཕུལ་བ། དལ་འབྱོར་རྙེད་དཀའ་
དང་ནམ་འཆི་ཆ་མེད་བསྒོམས་པས་ཚེ་འདི་ལས་བློ་ལོག་དགོས་པར་གོ་་་་་་
ལགས། ལས་འབྲས་དང་འཁོར་བའི་ཉེས་དམིགས་བསྒོམས་པས་ཕྱི་མར་
འཁོར་བའི་ཕུན་ཚོགས་མཐའ་དག་ལས་བློ་ལོག་དགོས་པར་གོ་ལགས།
304



བྱམས་སྙིང་རྗེ་བསྒོམས་པས་ཞི་བ་ཕྱོགས་གཅིག་གི་མྱང་འདས་ལ་བློ་ལོག་་་་
དགོས་པར་གོ་ལགས། ཆོས་ཐམས་ཅད་ཀྱི་གནས་ལུགས་བསྒོམས་པས་
མཚན་འཛིན་གྱི་འཆིང་བ་ལས་གྲོལ་དགོས་པར་གོ་ལགས། ཞེས་རྟོགས་
འབུལ་བྱས་ལ་སྔགས་ཀྱི་རྟོགས་འབུལ་དེ་དུས་མ་བྱས་སོ། །དེ་ནས་མར་པ་
མཉེས་ནས་བུ་ཁྱོད་ལ་རེ་ཡང་རེ། བྱུང་ཡང་བྱུང་གསུངས་པ་སོགས་སོམས་
དང་། ད་ལྟ་ངེད་ཚོས་ཆོས་ཕྱིར་དཀའ་བ་སྤྱད་པ་ཅི་འདུག་འཚང་རྒྱ་བ་ཨེ་
འདུག རྗེ་བླ་མས་བསགས་སྦྱང་ལ་འབད་སྐབས་རྡོའི་མཎྜལ་ཕྱག་ངར་གྱིས་
ཕྱིས་པས་ཕྱག་ངར་ལ་ཤ་རོ་ཆགས་པ། བརྐྱངས་ཕྱག་གིས་ཞལ་བ་ཕུག་པ་
རྣམས་གདམས་ངག་གི་དཔེར་བསྟན་པ་ཡིན་པས། ཐོག་མར་མཆོད་པའི་
སྤྲིན་གཟུངས་བཏོན་ཏེ་མཆོད་པ་རྣམས་བྱིན་གྱིས་བརླབས་ལ། དཀོན་
མཆོག་གསུམ་གྱི་བདེན་པ་དང་ཞེས་སོགས་བརྗོད་པས་མ་དག་པའི་སྣོད་་་་་་
ཀྱིས་ཉེར་ལེན་བྱས་ཏེ། སྣམ་བུ་དཀར་པོར་ཚོས་ཕོག་པ་ལྟར་སྐད་ཅིག་
གཉིས་པར་དག་པའི་ཞིང་བདེ་བ་ཅན་ལྟར། ཞིང་གི་ཡོན་ཏན་མ་ཚང་བ་
མེད་པ་ཤར་ལ་སོགས་པའི་མཐའ་དཔག་པར་མི་ནུས་པ། དེའི་དབུས་སུ་
ཁང་བརྩེགས་རིན་པོ་ཆེ་ལས་གྲུབ་པ་རྒྱན་ལ་སོགས་པའི་ཡོན་ཏན་ཐམས་་་
ཅད་ཚང་བ་དེའི་དབུས་སུ་ས་གཞི་ལ་ལྕགས་ཀྱི་རྡོ་རྗེ་སྣང་ལ་འབུར་དུ་མ་་་་་
དོད་པ། དེའི་སྟེང་རིན་པོ་ཆེའི་ཁྲི་བྱང་ཆུབ་མཆོད་རྟེན་གྱི་བུམ་པ་མན་ཆད་
ཀྱི་དབྱིབས་ལྟ་བུ་བང་རིམ་བཞིའི་དང་པོའི་དབུས་སུ་ཅུང་ཟད་རྒྱབ་ལ་ཕྱོགས་
པར་ཐུབ་དབང་བཞུགས་པའི་སེང་ཁྲི། དེའི་གཡས་གཡོན་བྱམས་འཇམ་
305



དབྱངས་ཀྱི་བཞུགས་ཁྲི་སོགས་གང་འཚམས་དང༌། སྟེང་ནས་མར་བརྩིས་
པའི་བང་རིམ་གཉིས་པའི་དབུས་སུ་ཇོ་བོ་དང་། གཡས་སུ་འབྲོམ་རིན་པོ་ཆེ་
དང༌། གཡོན་པོ་ཏོ་བ་གསུམ་གྱི་བཞུགས་ཁྲི་གསུམ་དང་། གཡས་གཡོན་དུ་
མང་ཉུང་ཅི་ལྟར་འཚམས་པའི་ཁྲི། བང་རིམ་གསུམ་པའི་དབུས་སུ་རྗེ་
བཙུན་ཙོང་ཁ་པ། གཡས་སུ་ཤེས་རབ་སེངྒེ་གཡོན་དུ་དགེ་འདུན་གྲུབ་པ་སྟེ་
གསུམ་གྱི་ཁྲི་གསུམ་དང་། གཞན་ཡང་གཡས་གཡོན་དུ་ཇི་ལྟར་འཚམས་
པའི་ཁྲི། བང་རིམ་བཞི་བའི་དབུས་སུ་ཐམས་ཅད་མཁྱེན་པ་ངག་དབང་བློ་
བཟང་རྒྱ་མཚོ། གཡས་སུ་སྦྱིན་པ་རྒྱ་མཚོ། གཡོན་དུ་བཤེས་གཉེན་དམ་པ་
བྱམས་པ་ཆོས་ལྡན། རྒྱལ་བ་ལྔ་བའི་ཁྲིའི་མདུན་ན་དྲིན་ཅན་རྩ་བའི་བླ་མའི་
བཞུགས་ཁྲི་སེང་ཁྲི། དེའི་གཡས་གཡོན་དུ་ཆོས་འབྲེལ་ཡོད་པའི་བླ་མ་རྣམས་
བཞུགས་གནས་རྐྱང་གདན་རེ་རེ་དང་གཞན་ཡང་རྒྱ་ཆེན་སྤྱོད་རྒྱུད་དང་་་་་་
ཟབ་མོ་ལྟ་རྒྱུད་ཀྱི་བླ་མ་རྣམས་བང་རིམ་གོང་མ་ནས་བཟུང་བཅུ་བཞི་བའི་
བར་གྱི་གཡས་གཡོན་རྣམས་སུ་ཆད་ལྷག་མེད་པར་བཞུགས་རྒྱུ་ཡིན། དེ་
ཡང་ཇོ་བོ་འབྲོམ་པོ་ཏོ་བ་ནས་བཟུང་རྩ་བའི་བླ་མའི་བར་རྣམས་བཀའ་་་་
དྲིན་ལྷག་པར་ཆེ་བར་རྒྱུ་མཚན་དུ་བྱས་ནས་ལྷག་པོ་དབུས་སུ་གསལ་་་་་་་
འདེབས་པ་ཡིན། གཞིའི་ཁྲི་དེའི་གཡས་གཡོན་དང་རྒྱབ་ཀྱི་བང་རིམ་རྣམས་
ལ་སྐྱབས་ཡུལ་མ་ལུས་པ་གོ་རིམ་ལྟར་གྲངས་མེད་པའི་བཞུགས་གནས་ཡིན་
ལ། སྟེང་གི་ནམ་མཁའ་ལ་ཉམས་ལེན་བྱིན་རླབས་བརྒྱུད་ཀྱི་བླ་མ་རྣམས་
ཀྱི་བཞུགས་གནས་དང་འདིར་བཀའ་གདམས་ཐིག་ལེ་བཅུ་དྲུག་གི་བླ་མ་་་་་
306



རྣམས་གཙོ་བོ་ཡིན། གཞིའི་ཁྲིའི་བང་རིམ་བཞི་བ་དེ་ལ་སེངྒེ་བརྒྱད་ཀྱི་
མིག་ཧྲིག་གེ་དབུགས་ལྷེམ་ལྷེམ་གསལ་བཏབ། དག་ཞིང་དེའི་བར་བར་ན་
ཁྱམས་ཁང་ན་བྱང་ཆུབ་སེམས་དཔའ་དང་ཉན་ཐོས་རྣམས་ལ་ལས་ལུང་་་་་་
འབོགས། ལ་ལས་ཁ་ཏོན་བྱེད། ལ་ལས་ཚུལ་བཞིན་ཡིད་ལ་བྱེད། ལ་
ལས་ཏིང་ངེ་འཛིན་སྒོམ་པ་སོགས་གནས་དང་ཡོ་བྱད་བྱིན་གྱིས་བརླབས་ལ།
མགྲོན་ཐབས་སུ་སྤྱན་འདྲེན་པ་ཡིན་པས་རྣམ་དག་ཆོས་དབྱིངས་མ་དང་།
མ་ལུས་སེམས་ཅན་མ་དང་བཅོམ་ལྡན་བསྐལ་པ་གསུམ་གྱི་སྙན་གསན་ཕུལ།
དེའི་ཕྱིར་ཆོས་དབྱིངས་ཕོ་བྲང་སོགས་ཀྱིས་དངོས་སུ་རྫུ་འཕྲུལ་དང་བཅས་
ཏེ་མ་གྷ་དྷ་བཟང་མོའི་གཏམ་རྒྱུད་ལྟར་བྱོན་ཏེ་སོ་སོའི་གདན་ལ་བཞུགས་
པ་དང་། དེ་ཡང་སྐྱབས་གནས་ཐམས་ཅད་ངོ་བོ་རང་གི་རྩ་བའི་བླ་མ་ཡིན་
པར་མོས་ལ། རྩ་བའི་བླ་མ་ལ་དུས་རྒྱུན་དུ་དངོས་སུ་སྐུ་མཉེ་དྲིལ་ཕྱིས་
སོགས་ཀྱི་ཚོགས་བསགས་རྒྱུ་རྙེད་པར་དཀའ་བས་དེའི་དོད་ཁྲུས་གསོལ་བ་
ལ། ཁྲུས་ཀྱི་ཁང་བ་ཞེས་སོགས་ཀྱིས་ཁྲུས་ཁང་རིན་པོ་ཆེ་ལས་གྲུབ་པ་གྲུ་
བཞི་སྒོ་བཞི་མཛེས་རྒྱན་སོགས་བལྟ་བས་མི་ངོམ་པ། སྒོ་བཞིའི་མདུན་ན་
ཁྲུས་ཀྱི་རྫིང་བུ་མེ་ཏོག་དང་དྲི་བཟང་སོགས་ཀྱིས་ཡིད་དུ་འོང་ཞིང་མཛེས་
པ་ཐེམ་སྐས་གསུམ་བབ་ནས་ཡན་ལག་བརྒྱད་ལྡན་གྱི་ཁྲུས་ཆུ་ལེན་དུ་ཡོད་
པ་གསལ་བཏབ། དེར་ཞེས་པ་དང་མཉམ་དུ་ཚོགས་ཞིང་རྣམས་བྱ་ཁྱུ་
འཕུར་བ་ལྟར་ཁྲུས་ཁང་ནང་དུ་བྱོན། ན་བཟའ་རྙིང་བ་རྣམས་རིན་པོ་ཆེའི་
ཟ་མ་ཏོག་ཏུ་བྱིན་རྟེན་ལ་བཞག སྐུ་གཅེར་བུའི་དབུ་ཐོག་ནས་མཆོད་པའི་
307



ལྷ་མོ་རྣམས་ཀྱིས་ཁྲུས་གསོལ། ཁྲུས་ཆུ་རྣམས་ས་གཞི་ལ་ལྗན་ལྗིན་མེད་པར་
རིགས་དྲུག་སོ་སོའི་གནས་སུ་སོང་ནས། ཚ་དམྱལ་གྱི་མེ་ཐམས་ཅད་ཞི་བའི་
ཆར་དང་། གྲང་དམྱལ་གྱི་གྲང་རེག་ཐམས་ཅད་ཞི་བའི་ཉི་མ་དང་། ཡི་
དྭགས་ཀྱི་བཀྲེས་སྐོམ་ཐམས་ཅད་ཞི་བའི་ཟས་སྐོམ་སོགས་རིགས་དྲུག་སོ་་་་་
སོའི་འདོད་པའི་དངོས་པོར་གྱུར་པར་མོས་ནས་རོལ་མོ་དབྱངས་དང་་་་་་་་
བཅས་པས་ཁྲུས་གསོལ། སྣུམ་མར་དྲི་བཟང་གི་སྐུ་མཉེ་དྲིལ་ཕྱིས་སོགས་ན་
བཟའ་གསར་བ་ལོངས་སྤྲུལ་སོགས་ལ་གང་ལ་གང་འོས་ཀྱི་ཆོས་གོས་གསུམ་
སོགས་ཕུལ། འབྲོམ་རིན་པོ་ཆེ་ལ་སྐ་རགས་སྔོན་པོ་སྐུ་སྐེད་ལ་འཁོར་དྲུག་ཏུ་
འཁོར་བ་ལས་མི་རིང་མི་ཐུང་བ་ནི་ཕྱིན་དྲུག་གི་ཉམས་ལེན་མཚོན་པར་་་་་
གསུངས། བདག་དང་འགྲོ་ལ་ཐུགས་བརྩེའི་ཕྱིར། །ཞེས་སོགས་ཀྱིས་ཚོགས་
ཞིང་རྣམས་རྫུ་འཕྲུལ་གྱིས་སོ་སོའི་གདན་ཁྲི་ལ་བྱོན་ཏེ། རང་དང་མཐའ་
སྐོར་གྱི་སེམས་ཅན་ལ་བརྩེ་དུང་ངེ་སྤྱན་གྱིས་གཟིགས་པར་མོས། ཁྲུས་ཁང་
མི་དམིགས་པ་སྟོང་བར་སྦྱངས། ཡན་ལག་བདུན་པ་ནི་ཉམས་ལེན་གྱི་སྡོམ་
ཆེན་པོ་ཡིན་པས་འདིར་མ་འདུས་པའི་ཉམས་ལེན་གཞན་མེད་དེ། བྱང་
ཆུབ་སེམས་དཔའ་སངས་རྒྱས་ཀྱི་ཞིང་ནས་སངས་རྒྱས་ཀྱི་ཞིང་གཞན་ན་་་་་
བཞུགས་པའི་སངས་རྒྱས་ཀྱི་མདུན་དུ་འགྲོ་ན་ཡན་ལག་བདུན་པ་ཕུལ་ནས་
སངས་རྒྱས་དེ་ཉིད་དགྱེས་པར་མཛད། དེ་ལས་གཞན་བྱ་རྒྱུ་གང་ཡང་མེད།
འདི་ལ་དད་པ་སྐྱབས་འགྲོ་སེམས་བསྐྱེད་གསུམ་བསྣན་ཏེ་ཡན་ལག་བཅུ་་་་
མཛད་པ་ཡང་ཡོད། བདུན་གྱི་དང་པོ་ལ་ཕྱག་འཚལ་བ་ནི། སེམས་ཅན་
308



，
ཐམས་ཅད་མིའི་རྟེན་ལ་མ་བྱས་པའི་གནས་སྐབས་དེ་རང་གི་མཐའ་སྐོར་ན་
གསལ་བཏབ་ལ། ལུས་ལ་སྙིང་བོ་ལེན་པས་ལུས་ཀྱིས་ཕྱག་ངག་སྨྲ་ཤེས་པ་ལ་
སྙིང་བོ་ལེན་ཏེ་ངག་གིས་ཕྱག་འཚལ་གྱི་ཚིག་བརྗོད། ཡིད་ཀྱིས་དཀོན་
མཆོག་གི་ཡོན་ཏན་བསམ་ཤེས་པ་ལ་སྙིང་བོ་ལེན་ཏེ་ཡོན་ཏན་རྣམས་དྲན་
པ་སྟེ། དེ་འདྲའི་སྒོ་ནས་ཕྱག་འཚལ་ཤེས་པའི་ལུས་རྟེན་འདི་ཡ་མཚན་ཏེ།
དུད་འགྲོ་རྐང་ལག་ཐམས་ཅད་ས་ལ་བཙུགས་ནས་འགྲོ་དགོས་པ་ཞིག་ཏུ་་་་
སྐྱེས་ན་ཕྱག་ཅི་ལྟར་འཚལ། སྔོན་བླ་མ་ཕྱག་ལ་གཅེས་པར་མཛད་པ་ཞིག་
ཞིང་ལ་ཕེབས་ཁར་བསྐྱང་བ་ལས་བཞེངས་མ་ཐུབ་ཀྱང་ཐལ་མོ་སྦྱར་དབུ་་་་་
གུག་གུག་མཛད། ཕྱག་འཚལ་ཤེས་སྐབས་ཕྱག་འཚལ་དགོས་གསུངས། དེ་
ཡང་ཐལ་མོ་སྤྱི་བོར་སྦྱར་བ་སོགས་ཚུལ་བཞིན་མ་བྱས་པ་དང་། མགོ་ས་ལ་
མ་རེག་པ་འཕྲལ་ཕྱག་གིས་འཚལ་ན་དམྱལ་བ་མགོ་འཕྱང་དུ་སྐྱེ་བ་སོགས་་་
ཉེས་དམིགས་མི་འདྲ་བ་མང་པོ་གསུངས་ཏེ། དེ་འདྲའི་ཕྱག་འཚལ་བ་ལས་
མ་འཚལ་བ་དགའ། ཚུལ་བཞིན་འཚལ་ན་ཕྱག་གཅིག་གི་ཕན་ཡོན། རང་གི་
ལུས་ཀྱིས་ནོན་པའི་ས་གཞི་ནས་གསེར་གྱི་ས་གཞི་ལ་ཐུག་པའི་བར་རྡུལ་ཇི་
སྙེད་ཡོད་པ་གྲངས་དེ་སྙེད་ཀྱི་འཁོར་ལོས་བསྒྱུར་རྒྱལ་གྱི་རྒྱལ་སྲིད་ལ་ལོངས་
སྤྱོད་པར་འགྱུར། ཐལ་མོ་སྤྱི་བོར་སྦྱར་བས་གཙུག་ཏོར་གྱི་རྒྱུར་འགྱུར་ཞིང་།།
ལུས་ཀྱི་སྒྲིབ་པ་དག་པ་དང་། ང་རྒྱལ་གྱི་གཉེན་པོར་འགྲོ་སྟེ་གཞན་ལས་
རང་དམའ་བའི་སེམས་མེད་ན་ཕྱག་མི་འཚལ་བའི་ཕྱིར། དེས་ན་ཕྱག་
འཚལ་བ་ནི་ང་རྒྱལ་གྱི་གཉེན་པོར་འགྲོ། གཉིས་པ་མཆོད་པའི་ཡན་ལག་ནི་
-
309



ལོངས་སྤྱོད་ལ་སྙིང་བོ་ལེན་པ་སྟེ། དཀོན་མཆོག་གི་མཆོད་པ་ལ་འབད་དེ།
བསོད་ནམས་རྣམ་སྨིན་བདེ་སྟེར་སྡུག་བསྔལ་ཐམས་ཅད་སེལ། །ཞེས་
སོགས་གསུངས་པ་ལྟར་ཐོས་བསམ་སྒོམ་གསུམ་སོགས་བྱ་བ་མཐར་ཕྱིན་པ་
དང༌། འདི་ཕྱིའི་ལེགས་ཚོགས་འབྱུང་བ་ཡང་བསོད་ནམས་ལ་རག་ལས།
མཁས་བཙུན་བཟང་གསུམ་སོགས་ཀྱི་བཟློག་ཕྱོགས་སྡུག་བསྔལ་རྒྱུ་བཅས་་་་
སེལ་བ་ཡང་བསོད་ནམས་ལ་རག་ལས། དེས་ན་ཕྱག་དང་མཆོད་པ་ལ་
བརྟེན་ནས་ཆོས་གཞན་ལུང་རྟོགས་ཀྱི་ཡོན་ཏན་ཐམས་ཅད་སྣ་དྲངས་ནས་
འོང་ལ། མཆོད་པའི་ཐོག་མར་མཎྜལ་ནི། ཨོཾ་བཛྲ་བྷུ་མི་ཨཱཿ ཧཱུྃ། ཞེས་པའི་ཚེ་
སྟོང་གསུམ་གྱི་འོག་གཞི་རླུང་གི་དཀྱིལ་འཁོར་རྔམས་སུ་དཔག་ཚད་ས་ཡ་་་་
གཅིག་དང་དྲུག་འབུམ། རྒྱར་དཔག་ཚད་གྲངས་མེད་གཅིག མཐའ་སྐོར་
གྲངས་མེད་གསུམ། དེའི་སྟེང་དུ་ཆུ་དཀྱིལ་བྱེ་བ་ཕྲག་བརྒྱ་རེ་རེའི་རྔམས་སུ་
དང་པོ་ཆགས་དུས་དཔག་ཚད་འབུམ་ཕྲག་བཅུ་གཅིག་དང་སྟོང་ཕྲག་ཉི་ཤུ་
ཡོད་པ་ལས་ཕྱིས་ནི་དཔག་ཚད་འབུམ་ཕྲག་བརྒྱད་དུ་འགྱུར་ལ། ལྷག་མ་
སུམ་འབུམ་ཉི་ཁྲི་དག་ནི་གསེར་གྱི་ས་བཞིར་གྱུར་པ་ཡིན་པས་དེ་ལྟར་མོས།
ཨོཾ་བཛྲ་རེ་ཁེ་ཨཱཿ ཧཱུྃ། ཞེས་པའི་ཚེ་སྟོང་གསུམ་ཕྱི་ནས་སྐོར་བའི་ཁོར་ཡུག་
གི་རི་རྡོ་རྗེ་ཕ་ལམ་ལས་གྲུབ་པ་ཚངས་ཆེན་གྱི་གནས་ལ་ཐུག་པ། གླིང་བཞི་
བ་བྱེ་བ་ཕྲག་བརྒྱ་རེ་རེའི་མཐའ་ལྕགས་རི་རེ་རེས་བསྐོར་བར་མོས། དབུས་
སུ་རི་རབ་ཞེས་པའི་ཚེ་རི་རབ་རྣམས་དཔག་ཚད་ཁྲི་ཚོ་བཅུ་དྲུག་པ་བརྒྱད་
ཁྲི་ཆུ་ནང་དུ་མར་ནུབ་པ། བརྒྱད་ཁྲི་ཡར་ཐོན་པ་བང་རིམ་བཞི་བ་ཤར་
-
310
-



དངུལ། ལྷོ་བཻཌཱུརྱ། ནུབ་པདྨ་རཱ་ག བྱང་གསེར་ལས་གྲུབ་པ། ཡན་ལག་
བརྒྱད་ལྡན་གྱི་རོལ་མཚོ་དང་པོའི་ཕྱི་མཐའ་གཉའ་ཤིང་འཛིན་རི། མཚོ་
གཉིས་པའི་མཐའ་གཤོལ་མདའ་འཛིན་རི། དེ་བཞིན་དུ་སེང་ལྡེང་ཅན་
དང་། བལྟ་ན་སྡུག་རི་དང་། བལྟ་ན་རྣམ་འདུད་དང་། མུ་ཁྱུད་འཛིན་ཏེ་
གསེར་གྱི་རི་བདུན་རྣམས་སུ་གྱུར་པར་མོས། ཤར་ལུས་འཕགས་པོའི་
དབྱིབས་ཟླ་གམ་འདྲ་བ། ལྷོ་འཛམ་བུ་གླིང་ཤིང་རྟའི་དབྱིབས། ནུབ་བ་ལང་
སྤྱོད་ཟླུམ་པོ། བྱང་སྒྲ་མི་སྙན་གྲུ་བཞི། གླིང་ཕྲན་རྣམས་གླིང་གཙོ་བོའི་
དབྱིབས་དང་འདྲ་བ་ལུས་དང་ལུས་འཕགས་སོགས་བརྒྱད། གླིང་སོ་སོའི་
ལོངས་སྤྱོད་ཀྱི་གཙོ་བོ་རིན་པོ་ཆེའི་རི་བོ་སོགས་བཞི་ཕྱོགས་དང་། རིན་ཆེན་
བདུན་གཏེར་བུམ་སྟེ་བརྒྱད་ཀྱི་དང་པོ་བཞི་ཤར་ལ་སོགས་པའི་ཕྱོགས་དང་།
ལྷག་མ་བཞི་ཤར་ལྷོ་སོགས་མཚམས་དང་། དེ་དག་གི་ནང་དུ་ལྟ་མོ་བརྒྱད་
ཀྱང་ཕྱོགས་དང་ཕྱོགས་མཚམས་སུ་འགོད། ཤར་དུ་ཉི་མ་དཔག་ཚད་ལྔ་
བཅུ་བ། ནུབ་ཏུ་ཟླ་བ་དཔག་ཚད་ལྔ་བཅུ་ང་གཅིག་སྟེ། རི་རབ་ཀྱི་སྐེད་པ་
གཉའ་ཤིང་འཛིན་རིའི་རྩེ་དང་ཐད་མཉམ་དུ་འགྲོ་བ། ལྷོར་གདུགས་དང་
བྱང་དུ་རྒྱལ་མཚན་ཏེ་ཚོམ་བུ་སོ་བདུན་བྱེ་བ་ཕྲག་བརྒྱ། ལྷུན་པོ་དེ་དག་གི་
བང་རིམ་དང་པོ་ན་གནོད་སྦྱིན་གཞོང་ཐོགས། གཉིས་པ་ལ་ཕྲེང་ཐོགས།
གསུམ་པ་ལ་རྟག་མྱོས། བཞི་བ་ལ་རྒྱལ་ཆེན་རིགས་བཞི། ལྷུན་པོའི་རྩེ་མོ་ལ་
གནས་སུམ་ཅུ་རྩ་གསུམ་ཡོད་པའི་ཕྱོགས་མཚམས་ན་ལག་ན་རྡོ་རྗེའི་གནས།
དེའི་དབུས་ན་གྲོང་ཁྱེར་བལྟ་ན་སྡུག དེའི་དབུས་ན་རྣམ་པར་རྒྱལ་བའི་
311
，



ཁང་བཟང་། སུམ་ཅུ་རྩ་གསུམ་ནས་མར་འཛམ་བུ་གླིང་ལ་ཇི་ཙམ་ཡོད་པ་
དེ་ཙམ་སྟེང་ནས་ཡར་སོང་བའི་མཚམས་ན་འཐབ་བྲལ་གྱི་ལྷ་གནས། དེ་
བཞིན་དུ་སོང་བ་ན་དགའ་ལྡན། འཕྲུལ་དགའ། གཞན་འཕྲུལ་དབང་བྱེད་
དེ་འདོད་ལྷ་དྲུག་དང༌། ཚངས་རིས་དང་ཚངས་པ་མདུན་ན་འདོན་མན་
ཆད་བྱེ་བ་ཕྲག་བརྒྱ། ཚངས་ཆེན་ནི་འདབ་ཆགས་སྟོང་གསུམ་ཁེབས་པ་
སྣོད་ཀྱི་འཇིག་རྟེན་ལྷ་དང་མིའི་དཔལ་འབྱོར་མ་ཚང་བ་མེད་པ། ཉེ་བའི་
རིན་ཆེན་བདུན་ནི། རིན་ཆེན་བདུན་གྱི་ཡོན་ཏན་དེ་དག་དང་རྗེས་སུ་
མཐུན་པའི་ཉེ་བའི་ཡོན་ཏན་ཏེ། རལ་གྲི་རིན་པོ་ཆེ་ནི་ཕྱར་བ་ཙམ་གྱིས་
སེམས་ཅན་དབང་དུ་འདུ། ལྤགས་པ་རིན་པོ་ཆེས་ཚ་གྲང་གཉིས་ཀ་ལས་
སྐྱོབ། ཁང་བ་རིན་པོ་ཆེ་ནི་གྲང་བའི་དུས་སུ་དྲོ་བ་དང་། ཚ་བའི་དུས་སུ་
བསིལ་བ་ཕྱི་བལྟས་ནང་གསལ་བ་སོགས་དང་། ནགས་ཚལ་རིན་པོ་ཆེ་ནི་
སྡོད་ན་ལྷ་མིའི་ལོངས་སྤྱོད་མྱོང་བ་རྒྱུན་མི་ཆད་པ། མལ་སྟན་རིན་པོ་ཆེ་ནི་
བསྡད་ན་ལུས་སེམས་དགའ་བདེས་ཁྱབ་པ། གོས་རིན་པོ་ཆེ་ནི་དྲི་མས་མི་
གོས་ཤིང་བཀྲེས་སྐོམ་གྲང་དྲོའི་གནོད་པ་སེལ་བ། ལྷམ་རིན་པོ་ཆེ་ནི་
གྱོན་པ་ཙམ་གྱིས་གང་འདོད་དུ་ཡུད་གྱིས་སླེབ་པའོ། །སྣོད་ཀྱི་འཇིག་རྟེན་
སྐད་ཅིག་གཉིས་པ་དག་པའི་ཞིང་འོག་མིན་ལྟ་བུ་དག་པའི་ཞིང་གི་ཡོན་་་་་་
ཏན་མ་ཚང་བ་མེད་པ། སྟོང་གསུམ་བཅུད་ཀྱི་སེམས་ཅན་ཐམས་ཅད་ཆོས་
ཀྱིས་རྒྱུད་སྨིན་པ། མེ་ཏོག་པདྨ་ཁ་ཕྱེ་ཁ་མ་ལྟ་བུ་སངས་རྒྱས་ཀྱི་གསུང་གི་
འོད་ཟེར་ཐོན་མ་ཐག་གྲོལ་བར་འགྱུར་བའི་སྣོད་བཅུད་ཀྱི་ཡོན་ཏན་ཕུན་་་་་
312



སུམ་ཚོགས་པ། དྲིན་ཅན་རྩ་བརྒྱུད་བླ་མ་ཡི་དམ་དཀོན་མཆོག་ཐམས་ཅད་
ཀྱི་ཕྱག་ཏུ་རེ་རེ་འབུལ་ལོ། །དེ་ཡང་ལོངས་སྤྲུལ་ཞིང་སོ་སོའི་རྒྱུར་དམིགས་
པའི་ཁྱད་པར་སོ་སོར་དམིགས་དགོས་ལ། ཚོགས་ཞིང་རྣམས་ཀྱིས་མཛད་པ་
བཅུ་གཉིས་སོགས་མཛད་པའི་སྒོ་ནས་དགྱེས་པའི་ཚུལ་གྱིས་ལོངས་སྤྱོད་་་་་་་
པར་མོས། སྟོང་གསུམ་སོགས་བློ་ངོ་ན་ཡོད་པས་དངོས་སུ་ཕུལ་བའི་བསོད་
ནམས་ཐོབ། མཆོད་པ་གཞན་རྣམས། མཆོད་ཡོན་ཕལ་ཆེར་མཆོད་ཡོན་བླ་
བྲེ་དང་། །ཞེས་སོགས་ཇི་ལྟར་རིགས་པ་དང་། མེ་ཏོག་དམ་པ་སོགས་ཀྱིས་
ཕུལ། མཆོད་པའི་ཡན་ལག་ནི་སེར་སྣའི་གཉེན་པོར་འགྲོ་སྟེ། གཏོང་སེམས་
མེད་ན་མཆོད་པ་མི་འབུལ་བའི་ཕྱིར། གསུམ་པ་བཤགས་པའི་ཡན་ལག་ནི།
དུག་གསུམ་དབང་གིས་སྒོ་གསུམ་མི་དགེ་བ་ཕྲ་མོས་ཀྱང་། རྣམ་སྨིན་ཡིད་
དུ་མི་འོང་བ་ཆེན་པོ་འབྱིན་ཚུལ་རྣམས་དྲན་ཏེ། རྣམ་པར་སུན་འབྱིན་པའི་
སྟོབས་ཀྱིས་སྣ་དྲངས། རྟེན་གྱི་སྟོབས། གཉེན་པོ་ཀུན་ཏུ་སྤྱོད་པའི་སྟོབས།
ཉེས་པ་ལས་སླར་ལྡོག་པའི་སྟོབས་ཏེ། སྟོབས་བཞིའི་བཤགས་པ་ནི་དུག་
གསུམ་གའི་གཉེན་པོར་འགྲོ་སྟེ། སྡིག་ལྟུང་ཐམས་ཅད་ཀྱི་རྩ་བ་དུག་གསུམ་
ལ་དགྲར་བལྟ་བའི་སུན་འབྱིན་པ་མེད་ན་སྟོབས་བཞིའི་བཤགས་པ་མི་འོང་
བའི་ཕྱིར།དེ་ལྟར་བཤགས་ནས་ཉེས་པ་ལས་སླར་ལྡོག་པའི་སྟོབས་སྡོམ་་་་་་་
སེམས་གཅོ་བོ་ཡིན་པའི་གནད་རྣམས་ཤེས་པར་བྱ་དགོས། བདུན་པོ་འདིར་
དཀའ་སླའི་ཁྱད་པར་ནི། ཕྱག་ནི་སེར་སྣ་ཅན་གྱིས་ཀྱང་འོང་ལ། ཕྱག་དང་
མཆོད་པ་གཉིས་ཀ་ཡ་ཕོས་ཀྱང་འོང་ན་ཡང་། སྟོབས་བཞིའི་བཤགས་པ་ཡ་
་བ
313



ཕོས་མི་འོང་། ཉན་རང་གིས་སྟོབས་བཞིའི་བཤགས་སྡོམ་སོགས་བསླབ་པ་
གསུམ་རྣམ་པར་དག་པར་འོང་ཡང་། རྗེས་སུ་ཡི་རང་མི་འོང་སྟེ་རང་ལས་
གཞན་གཅེས་པའི་སྙིང་རྗེ་ཆེན་པོ་མེད་པའི་ཕྱིར། དེས་ན་ཡི་རང་གི་ཡན་
ལག་ནས་བཟུང་ཐེག་ཆེན་གྱི་ཆོས་ཐུན་མོང་མ་ཡིན་པ་ཡིན་ལ། དེ་ཡང་སྔ་
མ་སྔ་མ་ལས་ཕྱི་མ་ཕྱི་མ་དཀའ་བ་ཡིན། བཞི་བ་ཡི་རང་གི་ཡན་ལག་ནི། སྐྱེ་
འཕགས་ཐམས་ཅད་ཀྱི་དགེ་བ་འབྲས་བུ་དང་བཅས་པ་ལ་གཅེས་ལ་ཕངས་
པའི་ཕ་བཟང་གི་བུས་གཏེར་རྙེད་པའི་ཕ་བཟང་གི་སེམས་ལ་དགའ་བ་དང་
ཡི་རང་བ་ལྟར་སེམས་ཅན་ཐམས་ཅད་ལ་ཉེ་རིང་མེད་པར་བདག་བས་་་་་་་
གཞན་གཅེས་པའི་ཀུན་ལ་ཕན་འདོད་ཀྱི་བསམ་པས་གཞན་གྱི་བདེ་དགེ་མ་ ་
ལུས་པ་ལ་རྗེས་སུ་ཡི་རང་ནི་ཕྲག་དོག་གི་གཉེན་པོར་འགྲོ་སྟེ། གཞན་ཕུན་
སུམ་ཚོགས་པ་ལ་མི་དགའི་ཕྲག་དོག་ཡོད་ན་ཡི་རང་མི་འོང་ལ། ཡི་རང་
ཡོད་ན་ཕྲག་དོག་སྐྱེ་བའི་གནས་མེད་པའི་ཕྱིར། དེ་ཡང་གཞན་གྱི་དགེ་བ་ལ་
ཡི་རང་གིས་ནི་དགེ་བ་གསར་དུ་རྒྱ་ཆེར་གསོགས་པའི་ཐབས་མཁས་ཆེན་པོ་
ཡིན་པས་བསྔགས་པ་རྒྱ་ཆེར་བརྗོད་ལ། རང་གི་དགེ་བ་བྱས་པ་ལ་ཡི་རང་
གིས་དགེ་བ་དེ་དག་རྒྱ་ཆེར་སྤེལ་བ་དང༌། སླར་ཡང་དགེ་བ་བསྒྲུབ་པ་ལ་སྤྲོ་
བར་འགྱུར་བའི་ཐབས་མཁས་པའི་ཉམས་ལེན་ནོ། །ལྔ་བ་ཆོས་འཁོར་
བསྐོར་བར་བསྐུལ་བ་ནི། གཞན་ལ་ཕན་པ་འབའ་ཞིག་གི་བསམ་པ་ཅན་
གྱིས་གདུལ་བྱ་སྣ་ཚོགས་པ་རྣམས་ཀྱི་ཁམས་དང་བསམ་པ་བག་ལ་ཉལ་བ་
སྣ་ཚོགས་པ་དེ་དག་གི་དོན་དུ་འགྱུར་བ་ནི་ཐབས་རྣམ་པ་ཐམས་ཅད་



རྩ་
མཁྱེན་པ་ཁོ་ན་ལ་བརྟེན་ནས་ཆོས་འཁོར་བསྐོར་བ་ཉིད་ཡིན་ལ། ཆོས་
འཁོར་གྱི་དོན་དཔེར་ན་གསེར་གྱི་འཁོར་ལོས་བསྒྱུར་རྒྱལ་ཤར་ལུས་་་་་་་་་
འཕགས་པོར་འགྲོ་སྙམ་པ་ན། འཁོར་ལོ་ནམ་མཁའ་ལ་འཕགས་ཏེ་རྒྱལ་པོ་
དཔུང་བཅས་ཤར་དུ་སོང་སྟེ་ཤར་ལུས་འཕགས་པོ་ཆབ་འོག་ཏུ་བསྡུས་ནས་
དགེ་བ་བཅུ་བསྒྲུབ་པར་གདམས་ཏེ་བདེ་བ་ལ་བཀོད་པ་དང་འདྲ་བར་ལྷོ་་་
ནུབ་བྱང་ཕྱོགས་སོགས་གཅིག་ནས་གཅིག་ཏུ་འགྲོ་བ་ལྟར་ལུང་རྟོགས་ཀྱི་་་་
ཆོས་འཁོར་གཅིག་ནས་གཅིག་ཏུ་འཁོར་བའི་ཚུལ་ནི། རྟོགས་པའི་ཆོས་
འཁོར་རྣམ་མཁྱེན་གྱིས་གཟིགས་ཤིང་གསུངས་པའི་ལུང་གི་ཆོས་འཁོར་་་་་་
གདུལ་བྱས་ཐོས་བསམ་སྒོམ་པ་ན་ལུང་རྟོགས་ཀྱི་ཆོས་འཁོར་གདུལ་བྱའི་
རྒྱུད་དུ་འབྱུང་། དེས་སློབ་མ་གཞན་ལ་རང་གིས་མངོན་དུ་བྱས་པ་རྣམས་
ལེགས་པར་གསུངས་པས་དེའི་རྒྱུད་ལ་ལུང་རྟོགས་རྣམས་འཕོ། དེ་བཞིན་
གཅིག་ནས་གཅིག་ཏུ་རྒྱུན་མི་ཆད་པར་གདུལ་བྱའི་དོན་དུ་འགྱུར་བའི་ཆོས་
འཁོར་བླ་ན་མེད་པ་བསྐོར་དུ་གསོལ་ཞེས་ཡུལ་ཚོགས་ཞིང་ཐམས་ཅད་ལ་་་་་
གསེར་གྱི་འཁོར་ལོ་ཕུལ་ཏེ་གསོལ་བ་བཏབ་པས་ཞལ་གྱིས་བཞེས་པར་་་་་
བསམ་ལ་དགའ་བ་བསྒོམ། འདི་བསོད་ནམས་སྔ་མ་ལས་རྒྱ་ཆེ་ཞིང་ཆོས་
སྤོང་གི་ལས་ཀྱིས་སྒྲིབ་པའི་གཉེན་པོར་འགྲོ། དྲུག་པ་མྱ་ངན་ལས་མི་འདའ་
བར་གསོལ་བ་འདེབས་པ་ནི། འགྲོ་བ་ཐམས་ཅད་ཀྱི་ཕན་བདེ་མ་ལུས་པ་
འབྱུང་བའི་སྒོ་ནི་ལུང་རྟོགས་ཀྱི་བསྟན་པ་རིན་པོ་ཆེ་འདི་ཉིད་ཡིན་ཏེ། ཕན་
བདེ་འབྱུང་བའི་སྒོ་གཞན་མེད་ལ། ཕན་བདེ་གཉིས་ལ་བཤད་ཚུལ་གཉིས
315



ཏེ། ཕན་པ་ནི་རྒྱུ་ལྟ་བུ། བདེ་བ་ནི་འབྲས་བུ་ལྟ་བུར་རིག་པར་བྱའོ། །ཞེས་
དང་། ཡང་ཕན་པ་ནི་བསོད་ནམས་ཀྱི་འབྲས་བུ་གནས་སྐབས་ཕྱི་མ་ལྷ་མི་
དང་མཐར་ཐུག་ངེས་ལེགས་ཐར་བ་དང་ཐམས་ཅད་མཁྱེན་པ་དང་། བདེ་
བ་ནི་ཆོས་བྱེད་པའི་གང་ཟག་ཚེ་འདིར་བདེ་བ་མཐོང་ཆོས་མྱོང་བ་ལྟ་བུ་སྟེ།
རྒྱུད་ལས་བཤད་པའོ། །དེས་ན་སངས་རྒྱས་བྱང་སེམས་གདུལ་བྱའི་དོན་དུ་
བསམ་བཞིན་སྐྱེ་བ་བཞེས་པ་ལ་དམིགས་ཡུལ་དུ་བྱས་ནས། སྡིག་པ་
བསགས་ན་དེ་དག་ངན་སོང་དུ་འགྲོ་བར་གཟིགས་ཤིང་། སྐུ་དངོས་ཀྱིས་མི་
ཕན་པའི་སྟེང་གནོད་པར་འགྱུར་བ་དགོངས་ནས་སྐུ་མི་སྣང་བར་མྱ་ངན་་་་
ལས་འདའ་བར་ཐུགས་ཀྱིས་བཞེད་པ་སོགས་ཐམས་ཅད་ལ་སྙིང་ཁོང་རུས་
པའི་གཏིང་ནས་ཁ་ཞེ་མེད་པར་ཕན་བདེའི་འབྱུང་གནས་ལུང་རྟོགས་ཀྱི་་་་
ཆོས་འཁོར་བསྐོར་བའི་ཕྱིར་དུ་མྱ་ངན་ལས་མི་འདའ་བར་གསོལ་བ་་་་་་་་
འདེབས་པ་ལྟར་ཞལ་གྱིས་བཞེས་པར་བསམ་ལ་དགའ་བ་བསྒོམ། དེ་ཡང་
བླ་མའི་ཐུགས་མི་དཀྲུགས་ཤིང་བླ་མའི་ཐུགས་དང་མཐུན་པར་གདམས་་་་་་་
ངག་ཉམས་སུ་ལེན་པ་ནི་བླ་མ་ཞབས་པད་བརྟན་པའི་ཐབས་དངོས་ཡིན་
ནོ། །འདི་ནི་བླ་མ་རྣམས་ཀྱི་ཐུགས་དཀྲུགས་པའི་ཉེས་པའི་གཉེན་པོར་འགྲོ་
ཞིང་སྔ་མ་ལས་བསོད་ནམས་རྒྱ་ཆེའོ། །བདུན་པ་བསྔོ་བའི་ཡན་ལག་ནི། །
ཐོས་བསམ་སྒོམ་གསུམ་སོགས་ལུས་ངག་ཡིད་ཀྱིས་དགེ་བ་ཅི་བྱས་ཐམས་་་
ཅད་ཀྱི་འབྲས་བུ་ལ་ཅི་ཙམ་ལོངས་སྤྱད་ཀྱང་ཟད་པ་མེད་པའི་གནད་ཤེས་་་་
དགོས་ཏེ། གནད་མ་ཤེས་ན་དཀའ་བ་དུ་མས་དགེ་བ་རྒྱ་ཆེར་བྱས་ཀྱང་
316



-
-
འབྲས་བུ་ཆུང་ངུ་ལས་མི་འབྱུང་ཞིང་དེ་ཡང་མྱུར་དུ་ཟད་པར་འགྱུར་བའི་་་་
ཕྱིར། དེས་ན་ཐོག་མར་སེམས་བསྐྱེད་དང་ཐ་མར་བསྔོ་བ་གཉིས་ཚིག་ཙམ་
མ་ཡིན་པར་རྣམ་པར་དག་པ་དགོས་ལ། སེམས་བསྐྱེད་ཀྱིས་ཀུན་ནས་
བསླངས་ཏེ་ཁྱི་ལ་ཟན་ཆང་གཅིག་བྱིན་པའི་དགེ་བའི་རྩ་བ་དེའི་འབྲས་བུ་
ལ་ཅི་ཙམ་ལོངས་སྤྱད་ཀྱང་ཟད་པ་དང་ཁ་བྲི་བ་ཙམ་ཡང་མི་སྲིད་དེ། ཆེད་
དུ་བྱ་བའི་སེམས་ཅན་གྲངས་མེད་པ་དང་། ཐོབ་བྱ་སངས་རྒྱས་ཀྱི་ཡོན་ཏན་
བསམ་གྱིས་མི་ཁྱབ་པ་ལ་དམིགས་ནས་བསགས་པའི་དགེ་རྩ་ཡིན་པའི་ཕྱིར།
ཡིན་ཡང་ཐོག་མ་ནས་སེམས་བསྐྱེད་མཚན་ཉིད་ཚང་བ་མི་འོང་ལ་མོས་པ་
ཡིད་བྱེད་ཙམ་གྱིས་སེམས་བསྐྱེད་ལ་བརྙས་བཅོས་བྱ་མི་རིགས་སྟེ། དཔེར་
ན་མངལ་སྐྱེས་མི་ལུས་ཀྱི་ཐོག་མར་ཁུ་ཁྲག་གི་ཐིགས་པ་ལ་བརྙས་བཅོས་མི་
བྱ་བར་དེ་མའི་ཁོག་ཏུ་སྨིན་པ་ལས་རིམ་བཞིན་གཞོན་ནུ་དར་མ། རྒས་པའི་
ལུས་སུ་འགྱུར་བ་ལྟར་མོས་པ་ཡིད་བྱེད་ཚིག་འཁྲིས་ནས་སེམས་བསྐྱེད་པ་་་་
ཡན་ཆད་ལ་རྩིས་པོ་ཆེར་བཟུང་ནས་དོ་གལ་བྱ་དགོས་ལ། འདིར་བསྔོ་བས་
དགེ་རྩ་མི་ཟད་པར་འགྱུར་ཚུལ། དཔེར་ན་ཆེད་དུ་བྱ་བའི་སེམས་ཅན་དང་
ཐོབ་བྱ་རྫོགས་བྱང་གཉིས་མཚོ་དང་འདྲ། བསོད་ནམས་བསགས་པའི་གཞི་
གསུམ་སྟེ་སྦྱིན་པ་དང་ཚུལ་ཁྲིམས་དང་སྒོམ་པ་ལས་བྱུང་བའི་དགེ་བ་ཅི་་་་་
མཆིས་པ་དེར་བསྔོ་བ་ནི་རྒྱ་མཚོའི་ནང་དུ་ཐིགས་པ་གཅིག་སོང་བ་དང་་་་
འདྲ། དེ་ལྟར་བསྔོས་པ་ན་རང་གི་འབྲས་བུ་ཆེན་པོ་འབྱུང་བ་འདུག་སྙམ་དུ་
བསྔོས་ན་རང་འདོད་ཞུགས་པའི་སྐྱོན་གྱིས་སངས་རྒྱས་ཀྱི་རྒྱུར་མི་འགྲོ་་་་་
317



གསུངས། ཡན་ལག་དྲུག་གི་དགེ་བ་འདིས་མཚོན་རང་གཞན་གྱི་དགེ་བ་ཅི་
མཆིས་དཔང་བོར་སངས་རྒྱས་བྱང་སེམས་ཀྱིས་དགོངས་པར་མཛད་པའི་་་་
མཐུ་དང་། རང་གིས་ཀྱང་གཞན་ཕན་ཁོ་ན་ལ་བསམ་པའི་ལྷག་བསམ་རྣམ་
དག་གིས་སངས་རྒྱས་བྱང་སེམས་ཆོས་དབྱིངས་སུ་གཤེགས་ཟིན་པའི་ཚུལ་་་
བསྟན་པ་ཐམས་ཅད་ཀྱི་དགོངས་པ་རྫོགས་ཕྱིར་དུ་བསྔོས་པའི་དགེ་བ་དེ་་་་
དག་རྒྱ་ཆེར་འཕེལ་ལ། དེ་ལྟར་དགེ་བ་འཕེལ་བ་དང་བཅས་པ་དེ་སླར་
ཡང་། ད་ལྟ་བཞུགས་པའི་བླ་མ་རྒྱལ་བ་སྲས་བཅས་ཉན་རང་སློབ་མར་
བཅས་པ་ཐམས་ཅད་ཀྱི་མཛད་པ་འཕྲིན་ལས་ལ་བར་དུ་གཅོད་པ་ཐམས་་་་་
ཅད་ཞི་བ་དང་། སྐུ་ཚེ་བཤད་སྒྲུབ་ཐམས་ཅད་འཕེལ་བའི་ཕྱིར་དུ་བསྔོས་
པས་སྔར་ལས་ཀྱང་འཕེལ་ཆེར་འགྱུར། དེ་བཞིན་དུ་རང་གཞན་ཐམས་ཅད་
ཀྱི་རྒྱུད་ལ་ལུང་རྟོགས་ཀྱི་བསྟན་པ་རྒྱས་པའི་ཕྱིར་དང་སངས་རྒྱས་པའི་ཕྱིར་
དུ་བསྔོ་བར་བྱ་གསུངས། བསྔོ་བའི་ཡན་ལག་འདིས་ཚེ་སྔ་ཕྱི་མེད་པ་དང་
ལས་འབྲས་དང་བདེན་བཞི་དཀོན་མཆོག་གསུམ་སོགས་མེད་པར་འཛིན་་་་་
པའི་ལོག་ལྟའི་གཉེན་པོར་འགྲོ་སྟེ། དགེ་བའི་རྣམ་སྨིན་དང་རྒྱུ་མཐུན་ལ་
བརྟེན་ནས་སྐྱེ་བ་གཅིག་ལས་གཅིག་ཇེ་བཟང་དུ་སོང་སྟེ་ས་ལམ་སྤངས་་་་་
རྟོགས་རྣམས་རིམ་བཞིན་རྫོགས་པའི་སངས་རྒྱས་ཀྱི་རྒྱུ་ལ་ལུང་རིགས་་་་་་་་
མངོན་སུམ་གང་གིས་ཀྱང་མི་གནོད་པར་སྤྱད་ནས་བསྔོས་པའི་ཕྱིར། གསུམ་
པ་མཇུག་ཏུ་ཇི་ལྟར་བྱ་བ་ནི། སླར་ཡང་ཚོགས་ཞིང་རྣམས་དམིགས་པ་
གསལ་བར་བྱས་ཏེ། མཎྜལ་ཕུལ་ནས་དོན་ཆེན་པོ་གསུམ་སྟེ་ཕྱིན་ཅི་ལོག་གི་
318



བློ་སྣ་མཐའ་དག་འགག་པ་དང་། ཕྱིན་ཅི་མ་ལོག་པའི་བློ་སྣ་མཐའ་དག་
རྒྱུད་ལ་སྐྱེ་བ། ཕྱི་དགྲ་གདོན་དང་ནང་འབྱུང་བ་འཁྲུགས་པ་སོགས་ཆོས་ཀྱི་
འགལ་རྐྱེན་བར་ཆད་ཐམས་ཅད་ཞི་བར་གསོས་བ་འདེབས། དབང་ཆེན་
ཐོབ་ན་བདེ་ལམ་མན་ངག་བདུད་རྩི་འབེབས་སྦྱང་རྣམས་འདིར་བྱ་མི་རུང་
བ་མ་ཡིན་ཞིང་། ཐུན་གཏོང་ཁར་ཡང་སྦྱོར་དངོས་མཇུག་གསུམ་ཆད་ལྷག་
མེད་པར་ཐོག་མར་འཕེན་པ་བཏང་བ་ལྟར་བྱུང་ཨེ་འདུག་བལྟས་ལ་བྱུང་་་་་
འདུག་ན་དགའ་བ་བསྒོམ། ཐུན་རྗེས་མ་རྣམས་ལའང་འདི་ལྟར་བྱའོ་སྙམ་
དུ་འཕེན་པ་བཏང་ལ་བསྔོ་སྨོན་བྱ། མ་བྱུང་འདུག་ན་ཐུན་རྗེས་མ་ལ་དེ་
ལྟར་མ་སོང་བར་བྱ་སྙམ་པ་དྲག་ཏུ་བསམ་ལ་ལེགས་པའི་ཆ་གང་བྱུང་་་་་་་་
འདུག་པ་ལ་བསྔོ་སྨོན་བྱས་ཏེ། ཐུན་མཚམས་ཀྱི་ཉམས་ལེན་ལ་འཕེན་པ་
བཏང་ལ་དྲན་ཤེས་དང་ལྡན་པས་ཐུན་མཚམས་ཀྱི་བྱ་བ་ལ་འབད། དེ་ཡང་
བླ་མ་དངོས་སུ་མཇལ་བའི་ཚེ་སངས་རྒྱས་དངོས་སུ་མཇལ་བ་བདག་སྐལ་བ་
བཟང་སྙམ་པ་དང་། བླ་མའི་གསུང་ཐོས་པའི་ཚེ་སངས་རྒྱས་ཀྱི་གསུང་ཐོས་
པས་བདག་སྐལ་བ་བཟང་སྙམ་པ་དང་། བླ་མའི་གཟིམ་ཁང་དང་ཆོས་ཁྲི་
སོགས་མཇལ་བའི་ཚེ་སངས་རྒྱས་ཀྱི་བཞུགས་གནས་མཇལ་བ་སྐལ་བ་་་་་་
བཟང་སྙམ་པ་དང་། ཆོས་ཉན་དུ་འགྲོ་བའི་ཚེ་སངས་རྒྱས་ཀྱི་མདུན་ན་ཆོས་
ཉན་དུ་འགྲོ་བ་སྐལ་བ་རེ་བཟང་ཨང་སྙམ་པའི་དྲན་ཤེས་དང་ལྡན་པ་དང་།
ཁྱད་པར་དུས་དང་གནས་སྐབས་ཐམས་ཅད་དུ་བླ་མའི་ཐུགས་མཁྱེན་པའི་
ཡེ་ཤེས་ཀྱིས་མངོན་སུམ་དུ་རང་ལ་གཟིགས་ཡོད་པ་དེ་དྲན་པར་བྱ་དགོས་
319
，



ཏེ། སངས་རྒྱས་ཀྱི་འཁྲུངས་རབས་ན། རྒྱལ་པོ་གཅིག་རང་གི་བློན་པོའི་བུ་
མོ་མཛེས་སྡུག་མ་ཞིག་ལ་ཆགས་སེམས་ཀྱིས་བདག་ཏུ་བཟུང་བར་མཛད་་་་་
པའི་དགོངས་པ་ཡོད་པར། བློན་པོས་མ་ཤེས་པས་བུ་མོ་གཞན་ལ་བྱིན་ཚར་
བ་ན། རྒྱལ་པོ་ཆགས་སེམས་ཀྱིས་ཡིད་གདུངས་ནས་མྱ་ངན་གྱིས་སྐུ་ལུས་
རིད་རིད་པོར་སོང་། དེ་བློན་པོ་རིག་པ་རྣོ་བས་ཤེས་ནས་རྒྱལ་པོ་ལ་ངའི་བུ་
མོ་དེ་ཚུར་ཕྲོགས་ཏེ་བླངས་ཆོག་ཞུས་པ་ན། རྒྱལ་པོའི་ཞལ་ནས་ཚུར་ཕྲོགས་
ཏེ་བླངས་ན་མ་རབས་ཀྱི་བྱ་བ་ཡིན་པས་མི་རུང་གསུངས། འོ་ན་གཞན་གྱིས་
མ་ཤེས་པར་ལྐོག་ཏུ་ནོར་བྱིན་ལ་བུ་མོ་ཚུར་ལེན་ཆོག་ཞུས་པ་ན། རྒྱལ་པོའི་
ཞལ་ནས། སངས་རྒྱས་ཀྱིས་མི་མཁྱེན་པའི་ལྐོག་ཅེས་བྱ་བ་ཤེས་བྱ་ན་མི་
སྲིད། སངས་རྒྱས་དགོངས་པ་ཁྲེལ་ན་བདག་ཅག་མ་ཤི་གསོན་ཀྱང་ཅི་ཕན་
གསུངས་པ་ལྟར། ། བླ་མས་མི་མཁྱེན་པ་མེད་པས་བླ་མ་ཐུགས་ཁྲེལ་ན་ང་
གསོན་ཀྱང་ཅི་ཕན་སྙམ་པའི་ཁྲེལ་ཡོད་དང་། རང་ཉིད་ངན་སོང་དང་
འཁོར་བ་མཐའ་མེད་དུ་སོང་ན། རང་ཁོ་ན་ཕམ་སྙམ་པའི་ངོ་ཚ་ཡོད་པ་
དགོས། དགེ་བ་ཡིན་ན་དེའི་འཁོར་དུ་ཁྲེལ་དང་ངོ་ཚ་གཉིས་ཀ་ཡོད་པས་
ཁྱབ། མི་དགེ་བ་ཡིན་ན་དེའི་འཁོར་དུ་ཁྲེལ་དང་ངོ་ཚ་གཉིས་ཀ་མེད་པས་
ཁྱབ། བླ་མས་རང་ལ་གནང་སྦྱིན་སོགས་ཚེ་འདི་ལ་ཕན་པའི་བདག་རྐྱེན་ལ་
དགའ་སྟེ་སྐྱབས་སུ་མཆི་སྙམ་པ་ནི་འདོད་ཆགས་ཡིན་གྱི་དད་པ་མ་ཡིན།
གནང་སྦྱིན་སོགས་ཚེ་འདིར་ཕན་བཏགས་དངོས་སུ་མི་མཛད་པར་ཐུགས་་་་
གཏུམ་པའི་ཚུལ་གྱིས་བཀའ་བཀྱོན་སོགས་མི་རིགས་པ་སྣ་ཚོགས་མཛད་་་་་
320



ཀྱང་རང་གི་ལས་སྒྲིབ་སྦྱོང་ཐབས་དང་རང་ལ་དགོས་པ་ཁྱད་པར་ཅན་ལ་་་
དགོངས་ཏེ་མཛད་པ་ཡིན་པར་ཐག་ཆོད། བདག་ལ་བཀའ་དྲིན་ཆེ་སྙམ་
པའི་ཅི་མཛད་ལེགས་པར་མཐོང་བའི་དད་པ་ཡིན། དེས་ན་སྔོན་དང་ཕྱི་
མའི་མཐའ་ལ་བརྟེན་པའི་བག་ཡོད་དང་ལྡན་པའི་བླ་མའི་གདམས་ངག་་་་་་
སྡོམ་པ་གསུམ་གྱི་བཅས་མཚམས་རྣམས་དྲན་དང་ཤེས་བཞིན་གྱིས་ཟིན་་་་་
པའི་སྒོ་གསུམ་དགེ་བ་ལ་སྒོ་དུ་མ་ནས་འབད་པ་ཆེན་པོས་བླ་མ་དམ་པ་་་་་་
བསྒྲུབ་པའི་མཆོད་པས་མཉེས་པ་ཞིག་བྱ་དགོས་སོ། །གཉིས་པ་དངོས་གཞི་
ལ་བརྟེན་ནས་བློ་ཅི་ལྟར་སྦྱོང་བའི་རིམ་པ་ལ། དལ་བའི་རྟེན་ལ་སྙིང་བོ་
བླང་བའི་ཕྱིར་བསྐུལ་བ་དང་། སྙིང་བོ་ཇི་ལྟར་ལེན་པའི་ཚུལ་གཉིས། དང་
པོ་ལ་ཕྱི་དགེ་བའི་བཤེས་གཉེན་གྱིས་བསྐུལ་བ་གཅིག་པུས་མི་འོང་། ནང་
དལ་འབྱོར་གྱིས་བསྐུལ་དགོས་པ་ཡིན། དགེ་བའི་བཤེས་གཉེན་གཅིག་པུས་
བསྐུལ་དགོས་བྱུང་ན་ཐབས་སྡུག་པ་ལས་མེད། དེས་ན་རང་གི་ལུས་འདི་ལ་
ནུས་པ་ཅི་འདུག་ལེགས་པར་བརྟགས་ནས། དཔེར་ན་རྟ་ཉོ་མཁན་གྱིས་རྟ་
ལ་འགྲོས་སོགས་ནུས་པ་ཅི་འདུག་བརྟགས་ནས་ནུས་པ་མཐོང་བ་ན་རིན་་་་་
བྱིན་དགོས་ཤིང་བེད་སྤྱོད་པ་ལྟར། ལུས་འདི་ལ་བེད་སྤྱོད་ཤེས་ན་སྔར་མ་
གྲུབ་པའི་དོན་ཆེན་པོ་ཞིག་འགྲུབ་པ་མཐོང་སྟེ་སྟོང་ལོག་ཏུ་མ་སོང་བར་་་་་
ཐོས་བསམ་སྒོམ་གསུམ་གྱིས་དོན་ལྡན་བྱ་དགོས་ལ། དེ་ཡང་དཔེར་ན་སྟོན་
བརྔ་བའི་ཚེ་ཟོར་བའི་སོ་བརྡར་བ་ལྟར། དང་པོ་ཐོས་པ་གལ་ཆེ། ཐོས་པ་
མེད་ན་ཟོར་བ་སོ་མེད་ཅིག་གིས་ལོ་ཐོག་བརྔ་བ་བཞིན་སྒོམ་སྒྲུབ་ལ་འབད་
321



ཁུལ་བྱས་ཀྱང་ཤོག་ལོན་པ་མི་འོང་། ཐོས་པ་དེ་ཡང་དགེ་བའི་བཤེས་གཉེན་
སྟོན་པ་རིན་པོ་ཆེའི་ཞལ་ནས། མང་པོ་ཚིག་འདིས་ཐམས་ཅད་བསྟན།
ཆོས་ཀྱིས་འདི་བཤད་དངོས་ཤུགས་ཀྱིས་དབྱེ་བ་དང་། ས་མཚམས་འདི་
ཡིན་ཞེས་གོ་དགོས་ནའང་། དེ་ཙམ་གོ་བ་རྣམས་ད་དུང་བཀའ་བསྟན་
བཅོས་ཀྱི་དོན་གོ་བ་མ་ཡིན། བཀའ་བསྟན་བཅོས་ཀྱི་བརྗོད་བྱའི་དོན་ནི།
རང་གི་སྔར་གྱི་བྱ་བ་རྣམས་འཆུགས་ནས་ད་བར་འཁོར་བར་འཁྱམས་་་་་་་
འདུག་པས། ད་ནས་བཟུང་བྱང་ཆུབ་སྙིང་བོའི་བར་ངས་འདི་དང་འདི་
བྱེད་དགོས་པ་འདུག་སྙམ་དུ་གོ་བ་ན་དོན་གོ་བ་ཡིན་གསུངས། དལ་འབྱོར་
དངོས་བཟུང་སྟེ་རང་གི་ལུས་འདི་ལ་གཞན་འབྱོར་དང་པོ་བཞི་རྗེས་མཐུན་
དང་བཅས་བཅོ་བརྒྱད་ཚང་བར་མཐོང་ཡང་དགའ་རྒྱུ་མེད་པ་ཆོས་བྱེད་་་་་
འདོད་མེད་པའི་རྟགས་ཡིན། ཆོས་བྱེད་འདོད་མེད་པའི་རྩ་བ་ལས་འབྲས་
ལ་ཡིད་ཆེས་མེད་པ་ཡིན། ལས་འབྲས་བཤད་པ་ཐོས་ཀྱང་ཡིད་ཆེས་མི་སྐྱེ་
བའི་རྩ་བ་ཐོག་མ་མེད་པ་ནས་ལས་འབྲས་ལ་རྨོངས་པའི་མ་རིག་པ་གོམས་
གོམས་ནས་མ་རིག་པའི་བག་ཆགས་སྨིན་པ་ཡིན་ནོ། །འདི་ལ་ལས་འབྲས་
སྟོན་པའི་མདོ་སྡེ་རྣམས་བལྟ་བ་དང་རྟག་ཏུ་ཡིད་ལ་བྱེད་དགོས་ཏེ། ཇོ་བོ་
རྗེས་ང་ཡི་དད་པ་ཉམས་འདུག མདོ་སྡེ་བལྟ་དགོས་གསུངས་ནས་ལས་
འབྲས་སྟོན་པའི་མདོ་སྡེ་ཐམས་ཅད་གཟིགས་པར་མཛད། དལ་འབྱོར་ལ་
སྙིང་བོ་ལེན་འདོད་སྐྱེ་བའི་ཐབས་མདོ་དོན་ཧྲིལ་གྱིས་བསྒྲིལ་ན་རྒྱུ་མཚན་་་་་
བཞི་ལ་བརྟེན་ནས་བསྒྲུབ་བྱ་བཞི་རང་གིས་བློ་ངོར་གྲུབ་དགོས་ཏེ། ཆོས་
322



བྱེད་དགོས་པ། ཆོས་བྱེད་ནུས་པ། ཚེ་འདི་ལ་བྱེད་དགོས་པ། མྱུར་དུ་བྱེད་
དགོས་པའོ། །དང་པོ་ནི་ཆོས་བྱེད་དགོས་ཏེ། སེམས་ཅན་གུལ་གུལ་བྱེད་པ་
ཐམས་ཅད་བདེ་བ་འདོད་སྡུག་བསྔལ་མི་འདོད་པ་དེའི་རྟགས་སུ་སྒོ་གསུམ་
གཡོ་བ་དང་གུལ་གུལ་བྱེད་པ་ཡིན་ལ། ཟག་མེད་ཡེ་ཤེས་ཀྱི་བདེ་བ་ནས་ཚ་
དམྱལ་བའི་ལུས་ལ་རླུང་བསེར་བུ་ཕོག་པ་ཡན་ཆད་རྒྱུ་དགེ་བ་ཁོ་ནའི་་་་་་
འབྲས་བུ་ཡིན། ཚ་གྲང་དམྱལ་བའི་སྡུག་བསྔལ་ནས་དགྲ་བཅོམ་པའི་རྒྱུད་
ལ་སྡུག་བསྔལ་ཕྲ་མོ་ཡོད་པ་མན་ཆད་རྒྱུ་མི་དགེ་བ་ཁོ་ནའི་འབྲས་བུ་ཡིན།
ཆོས་ཞེས་པ་འོག་ཏུ་མི་ལྟུང་བར་འཛིན་པའམ་རང་གིས་གཙོ་སེམས་སེམས་
བྱུང་དགེ་བ་རྣམས་དང་མཚུངས་ལྡན་དུ་འཆོས་པ་ལ་ཆོས་ཞེས་བྱ་ལ། དེ་
ཡང་རྟེན་འབྲེལ་ཡན་ལག་བཅུ་གཉིས་ཀྱི་འཕངས་འབྲས་ཕུང་བོ་ལྔའི་ནང་
ཚན་དུ་འདུ་ཤེས་དང་ཚོར་བ་སྟེ་སེམས་བྱུང་སོ་སོར་སྨྲས་པའི་དགེ་བ་ནི།
མཛོད་ལས། རྩོད་པའི་རྩ་བར་གྱུར་པ་དང་། །ཞེས་འཇིག་རྟེན་ཁྱིམ་པ་ཕལ་
བ་རྣམས་རྩོད་པའི་རྩ་བ་ཚོར་བ་དྲུག་ལ་སྤེལ་ནས་ངན་སོང་དང་འཁོར་་་་་་
བའི་རྒྱུ་ཐམས་ཅད་ལ་ཞུགས་པ་ཡིན་པས་ཚོར་བའི་ཐད་འདི་འཆོས་དགོས།
དེ་ཡང་སྲེད་པ་འདོད་ཆགས་ཀྱི་རྩ་བར་ཚོར་བ་མི་སྐྱེ་བ་མི་འོང་ཞིང་ཚོར་་་་་
བའི་འཁོར་གསུམ་མི་དམིགས་པར་རྟོགས་པའི་ཤེས་རབ་ཀྱིས་སྲེད་པ་སྐྱེ་་་་
བའི་རྒྱུ་བདེན་འཛིན་ལ་དངོས་སུ་གནོད། སྲེད་པ་འདོད་ཆགས་ལ་བརྒྱུད་
ནས་གནོད་པའོ། །རབ་བྱུང་རྣམས་རྩོད་པའི་རྩ་བ་འདུ་ཤེས་ཕྱིན་ཅི་ལོག་མ་
ལོག་ལ་དཔྱད་པ་སྟེ། གཙང་བདེ་རྟག་བདག་གིས་འདུ་ཤེས་ཀྱི་བསམ་
323



གཟུགས་བརྒྱད་ཀ་རིམ་བཞིན་ཐོབ་ཀྱང་འཁོར་བ་ལས་མི་འདའ་བའི་ཕྱིར།
མི་རྟག་སོགས་སྡུག་བསྔལ་གྱི་འདུ་ཤེས་ཀྱི་ཐད་དུ་འཆོས་དགོས་སོ། །གཉིས་
པ་ནི། རང་གི་ཐོབ་པའི་དལ་འབྱོར་གྱི་ལུས་འདིས་ཆོས་སྒྲུབ་ནུས་ཏེ།
འགལ་རྐྱེན་མི་ཁོམ་པ་བརྒྱད་དང་བྲལ། མཐུན་རྐྱེན་འབྱོར་བ་བཅུ་དང་
ལྡན་པའི་ཕྱིར། གསུམ་པ་ཚེ་འདི་ལ་ངེས་པར་ཆོས་བྱ་དགོས་ཏེ། ལུས་འདི་
ལ་ཚུལ་ཁྲིམས་རྣམ་པར་དག་པ་སོགས་ཆོས་རྣམ་དག་ཅིག་བྱུང་ན་ལུས་འདི་
ཡང་བར་མ་ཆད་དུ་འཐོབ་སྟེ། ཚུལ་ཁྲིམས་དང་ལྡན་པ་ལ་བདེ་འགྲོ་ནི་རས་
ཀྱི་ཡོལ་བས་ཆོད་པ་ཙམ་དང༌། ཐར་བ་ནི་ཆུའི་ཡུར་བས་ཆོད་པ་ཙམ་ཞེས་
མངོན་མཐོ་དང་ངེས་ལེགས་རྩ་བ་ན་ཡོད་པར་གསུངས། ལུས་འདི་ལ་ཚུལ་
ཁྲིམས་རྣམ་པར་དག་པའི་ཆོས་ཤིག་མ་གྲུབ་ན། ཕྱི་མ་དལ་འབྱོར་ལྟ་ཞོག་
བདེ་འགྲོའི་སྒྲ་ཙམ་ཡང་བསྐལ་པ་ནས་བསྐལ་པའི་བར་ཐོས་པ་ཡང་དཀའ་
སྟེ་བདེ་འགྲོའི་རྒྱུ་མེད་པ་དང་། ངན་འགྲོ་ནས་ངན་འགྲོའི་རྒྱུ་འབའ་ཞིག་
ལ་འཇུག་པའི་ཕྱིར། མི་ཁོམ་པའི་གནས་སུ་ཆོས་བྱེད་མི་ཁོམ་པའི་ཚུལ་ནི།
སངས་རྒྱས་མ་བྱོན་པའི་འཇིག་རྟེན་དང་མཐའ་འཁོབ་ཀྱི་མི་ལ་ཆོས་བཤད་
མཁན་མེད་པས་ཆོས་མི་ཐོས། ལོག་ལྟ་ཅན་དང་དབང་བོ་མ་ཚང་བ་རྣམས་
ལ་ཆོས་བཤད་མཁན་ཡོད་ནའང་། འདོད་ལྷ་རྣམས་དཔེར་ན་འབྲས་སྤུངས་
ཞོ་སྟོན་སོགས་ཀྱི་སྐབས་མི་ཕལ་ཆེར་ལྟད་མོ་ལ་གཡེངས་ནས་ཆོས་ཉན་ལོང་
མེད་པ་ལྟར། དེ་ལས་ཀྱང་བརྒྱ་འགྱུར་སྟོང་འགྱུར་གྱིས་འདོད་ལྷ་རྣམས་
ལྟད་མོ་ཆེ་ཞིང་གཡེང་བ་ཆེ་བས་ལོང་མེད། འདུ་ཤེས་མེད་པའི་ལྷ་རྣམས་
324



ཐོག་མཐའ་གཉིས་ལ་འཆི་སེམས་གཅིག་དང་སྐྱེ་སེམས་གཅིག་མ་གཏོགས་་་་
འདུ་ཤེས་རགས་པ་འགག དུད་འགྲོ་རྣམས་གླེན་ཞིང་ལྐུགས་པས་ཆོས་མི་གོ
མཁའ་ལ་རྒྱུ་བའི་ཡི་དྭགས་རྣམས་རིག་པ་རྣོ་བ་ཡོད་ནའང་སྲོག་དབུགས་ཀྱི་
ཟས་ཁོ་ནས་འཚོ་དགོས་པས་ཆོས་ཡོད་པའི་སྐབས་མེད། བྱིངས་ན་
གནས་པའི་ཡི་དྭགས་དང་ཚ་གྲང་གི་དམྱལ་བ་པ་རྣམས་སྡུག་བསྔལ་འབའ་
ཞིག་གིས་ཆོས་མི་འོང་། འདོད་ལྷ་དང་ངན་སོང་ན་གལ་ཏེ་ཆོས་ཐོས་མཁན་
བྱུང་ནའང་ཆོས་ཐོས་པའི་སྟེང་དུ་སེམས་བཞག་མི་ཐུབ། དེར་མ་ཟད་ད་ལྟ་
ང་རང་ཚོ་ཆོས་ཉན་བཞིན་པའི་སྐབས་འདིར་སོ་ན་སྟེ་སེམས་རང་དབང་་་་་
མེད་པར་ནད་ཀྱི་དབང་དུ་སོང་ན་མི་ཁོམ་པ་དེ་ཁ་ཡིན། དེས་ན་རང་ཉིད་
མི་ཁོམ་པའི་གནས་སུ་མ་སྐྱེས་པ་ལུས་འདི་འདྲ་ཐོབ་པའི་ཕྱི་མ་ངན་འགྲོའི་
སྐྱེ་སྒོ་བཅད་ནས་མངོན་མཐོའི་ཕྱིར་དོན་ཆེ་བ། ཐར་བའི་ཕྱིར་དོན་ཆེ་བ།
གཞན་དོན་དུ་ཐམས་ཅད་མཁྱེན་པའི་ཕྱིར་དོན་ཆེ་བ། བདེ་བ་ཅན་པས་
ཀྱང་སྨོན་པ། སྔགས་ལམ་གྱི་ཕྱིར་དུ་དོན་ཆེ་བ་ལུས་རྟེན་འདི་འདྲ་ཐོབ་བྱུང་
བ་དོན་རེ་ཆེ་སྙམ་པའི་དགའ་བ་དང༌། ལོ་ཟླ་བ་ཞག་སྔ་མའི་སྐབས་ཤི་ནས་
དེ་རིང་ད་ལྟའི་དུས་མི་ཁོམ་པའི་གནས་ཤིག་ཏུ་མ་སྐྱེས་པར་ཆོས་ཉམས་སུ་
ལེན་དུ་ཡོད་པ་དོན་རེ་ཆེ་སྙམ་པའི་དགའ་བ་བསྒོམས་ལ། ཐོ་རངས་ཡར་
ལངས་རན་པ་ན་ངས་དལ་འབྱོར་རྙེད་པར་དཀའ་བ་འདི་རྙེད་པས་ཚེ་ལྷག་
ཅི་ཙམ་ཡོད་པ་དོན་ལྡན་ཞིག་བྱ། ཁྱད་པར་དེ་རིང་ཉིན་ཞག་འདི་ལ་དོན་
ལྡན་སྙིང་བོ་བླང་བར་བྱ་སྙམ་དུ། སྐྱབས་འགྲོ་སེམས་བསྐྱེད་བླ་མའི་རྣལ་
325



འབྱོར་རྣམས་སྔོན་དུ་རྒྱུད་དང་འདྲེས་ངེས་པ་བཏང་། དངོས་གཞི་དལ་
འབྱོར་རྙེད་དཀའ་དོན་ཆེ་མི་རྟག་པ་སོགས་སེམས་བསྐྱེད་ཕྱིན་དྲུག་དང་་་་
བཅས་ཡིད་ཀྱིས་བཤར་སྒོམ་བྱས་ནས་བསྐྱེད་རིམ་སྐུ་གསུམ་ལམ་ཁྱེར་ལ་་་་་་
དམིགས་ཕུག་པའི་བཤར་སྒོམ་དང་། རྫོགས་རིམ་ཡང་དེ་དང་འདྲ་བར་
བྱས་ནས་ཐུན་གྱི་མཇུག་བསྔོ་སྨོན་གྱིས་མཚམས་སྦྱར་ལེགས་པར་བྱས་ན་་་་་་
ཐུན་དེ་ཡི་ཚེ་དལ་འབྱོར་ལ་སྙིང་བོ་ལོན་པ་དེ་རང་ཡིན། དེ་ཡང་ཐོག་མར་
མ་གོམས་པའི་ཚེ་ཐུན་གཅིག་ལ་ལམ་ཆ་ཚང་འོང་དཀའ་བས་རང་གི་བློ་་་་་
དང་འཚམ་པར་བདེ་ལམ་ལྟར་ཐུན་དུམ་བུར་བཅད་ནས་སྦྱོར་དངོས་་་་་་་
མཇུག་གསུམ་ཚང་བས་སེམས་ཐང་མ་ཆད་པར་སྤྲོ་བའི་མུ་ནས་བཞག
ཐུན་རྗེས་མའི་སྐབས་མཚམས་དེ་ནས་མར་གང་འགྲོ་སྐྱོང་། ཐུན་མཚམས་
རྣམས་ལ་དྲན་ཤེས་བག་ཡོད་དང་། དེ་ལྟར་ཉིན་མོ་མཚན་མོ་ཐམས་ཅད་ལ་
འཕེལ་འགྲིབ་མེད་པར་ཆུ་བོའི་རྒྱུན་ལྟར་འབད་དགོས་གསུངས། བཞི་བ་ནི་
ཆོས་མྱུར་དུ་བྱ་དགོས་ཏེ། ནམ་འཆི་ལ་ཆ་མེད་པས་ཆོས་མ་གྲུབ་པར་འཆིར་
དོགས་པའི་ཕྱིར། མདོར་ན་དལ་འབྱོར་དོན་ཆེ་རྙེད་དཀའ་བསམས་པས་
དགའ། ནམ་འཆི་ཆ་མེད་བསམས་པས་འཇིགས་པ་སྟེ། དགའ་འཇིགས་
གཉིས་ཚོགས་ཀྱི་ངང་ནས་ཚེ་འདིའི་བྱ་བ་ཐམས་ཅད་བསྒྲུབས་ནས་་་་་་་་
གདམས་ངག་ཉམས་སུ་ལེན་པ་ལ་རྟག་སྦྱོར་དང་གུས་སྦྱོར་གྱིས་དལ་འབྱོར་
དོན་ལྡན་བྱའོ། །གཉིས་པ་སྙིང་བོ་ཇི་ལྟར་ལེན་པའི་ཚུལ་ལ། སྐྱེས་བུ་ཆུང་
འབྲིང་དང་ཐུན་མོང་བའི་ལམ་དང་། ཆེན་པོའི་ལམ་ལ་བློ་སྦྱོང་བའོ། །དང་
326



E
པོ་ནི་ཁྱོད་རང་རྣམས་ང་ལ་བློ་གཏད་ནས་འདུག་ན་ནམ་འཆི་ཆ་མེད་་་་་་་
བསམས་ནས་འཆི་གྲབས་ལེགས་པར་བྱས་ལ། དེ་རིང་ད་ལྟ་རང་ཤི་ཡང་
འགྱོད་པ་འདི་འདུག་བསམ་པ་གཅིག་ཀྱང་མེད་པར་བློ་བདེ་ངེས་པ་རེ་བྱ་་་་
དགོས། དེ་རིང་གློ་བུར་དུ་ཤི་ན་ཕྱི་མ་ངན་འགྲོར་མི་སྐྱེ་བའི་གདེང་གཅིག་
ཀྱང་མི་འདུག་མི་བསམ་པར། དྲིས་ལན་ཐམས་ཅད་ཤ་ར་ར་བཤད་རྒྱུ་ཡོད་
ཀྱང་བྱ་བ་ཐམས་ཅད་ཚེ་འདིའི་དབང་དུ་ཁྱུག་ཁྱུག་ཏུ་འགྲོ་བ་ནི་དོན་མ་་་་་
བསམས་པས་ལན་པ་འདུག ཚེ་འདི་བློས་མ་ཐོངས་ན་བ་གླང་ལ་རྟའི་
མཚན་ཉིད་མ་ཚང་བ་བཞིན་ཆོས་པའི་མཚན་ཉིད་མ་ཚང་། ཚེ་འདི་ཡི་སྣང་
ཞེན་གྱི་དབང་དུ་སོང་བའི་ཐོས་བསམ་སྒོམ་གསུམ་སོགས་ཅི་བྱས་ཀྱང་ཆོས་
ཀྱི་མིང་རང་མི་ཐོབ་སྟེ། དཔེར་ན་རྒྱལ་པོ་འགྲོ་ཚེ་འཁོར་དུ་བློན་པོ་ཡོད་
ཀྱང་བློན་པོ་འགྲོ་བའི་མིང་མི་ཐོགས་པར། རྒྱལ་པོ་འགྲོ་བའི་མིང་སྨྲས་པ་
དང་འདྲ། ཐམས་ཅད་མཁྱེན་པ་སྒྲུབ་པའི་ཐབས་དམ་པ་རྣམས། ཚེ་འདིའི་
ཕུན་ཚོགས་སྒྲུབ་བྱེད་དུ་བྱས་ན་ཚེ་འདིའི་དོན་གྲུབ་ནའང་ཕྱི་མ་ངན་འགྲོར་
ལྟུང་སྟེ། ཐེག་པ་ཆེན་པོའི་ཆོས་ལ་བརྙས་པ་དང་མ་གུས་པའི་ཉེས་དམིགས་
ཆེ་བས་མི་དགེ་བ་ཡིན་ལ། དེ་ཡང་མི་རྟག་པ་མ་དྲན་པས་ལན། ཆོས་ཉན་
པའི་ཚེ་སྣོད་དུག་ཅན་ཡང་རྟག་འཛིན་འདིས་བྱེད། རྟག་འཛིན་ཅན་གྱི་
ཆོས་བཤད་ཇི་ལྟར་མཁས་ཀྱང་འཕྲལ་དུ་སྙན་སྙན་འདྲ་ཡང་ཕུགས་སུ་་་་་་
སེམས་ལ་ཕན་ཐོགས་པ་མི་འོང་། ཆོས་འཆད་པ་དང་། ཉན་པ་བསམ་པ་
སྒྲུབ་པ་ཅི་བྱེད་ཀྱང་མི་རྟག་པ་དྲན་པའི་སེམས་སྐྱོ་ཆད་དེ་བ་ཞིག་ཡོད་ན་ཅི་
327



བྱས་ཆོས་སུ་འགྲོ་སྟེ། ཡེར་བའི་ཞང་བཙུན་རྒན་ཞུགས་ཡིན་པས་ཆོས་
བཤད་མི་ཤེས་ནའང་། ཚུལ་ཁྲིམས་དག་པ་སེམས་བཟང་བ་མི་རྟག་པ་དྲན་
པ་སྟེ། དེའི་བྱིན་རླབས་ཀྱིས་ང་ལ་ལོང་མེད་གསུངས་པ་ཙམ་གྱིས་གཞན་གྱི་
སེམས་འགྱུར་བ་སོགས་ཕན་ཐོགས་པ་ལྟ་བུའོ། །རྗེས་ཐམས་ཅད་ཀྱི་ནང་ན་
བ་གླང་གི་རྗེས་མཆོག་གསུངས་པ་ལ་བཤད་ཚུལ་གསུམ་སྟེ། བ་གླང་ནི་གླང་
བོ་ཆེ་སྟེ་དེའི་རྗེས་ནི་པདྨ་དང་འདྲ་བས་རྗེས་གཞན་ལས་མཆོག དེ་བཞིན་
དུ་འདུ་ཤེས་ཐམས་ཅད་ཀྱི་ནང་ན་མི་རྟག་པའི་འདུ་ཤེས་མཆོག་སྟེ། མི་རྟག་
པའི་འདུ་ཤེས་སྐྱེས་པའི་རྗེས་ལ་ཉེས་ལྟུང་གི་དྲི་མས་མ་གོས་པར་པདྨ་དང་
འདྲ་བར་འགྱུར་བ་དང་། ཡང་བ་གླང་ནི་ཁྱུ་མཆོག་གི་གཙོ་བོ་སྟེ་རང་ལ་
དགྲ་འོང་བའི་གནས་རྣམས་ཤེས་ནས་དེར་མི་འདུག་པར་དགྲ་མེད་པའི་་་་་
གནས་སུ་འགྲོ་ལ། འགྲོ་བའི་ལམ་དུ་འབུ་སྲིན་ལ་སྣ་སྒྲ་སོགས་ཀྱིས་བརྡ་བྱས་
སྟེ་འགྲོ་བའི་རྗེས་ཁྱུ་མཆོག་གཞན་ཐམས་ཅད་དགྲ་མེད་པའི་གནས་སུ་འགྲོ་
བ་ལྟར། མི་རྟག་པའི་འདུ་ཤེས་ཀྱིས་རང་གཞན་ཐམས་ཅད་ཕན་བདེ་ལ་
སྦྱོར་བ་དང་། ཡང་བ་གླང་ནི་གླང་བོ་ཆེ་སྟེ་དེས་རྗེས་ཆེན་པོ་བཞག་པ་ལྟར།
མི་རྟག་པའི་འདུ་ཤེས་ཀྱི་རྗེས་ཆེན་པོ་བཞག་སྟེ། འདུ་བྱེད་ཐམས་ཅད་རྒྱུ་
རྐྱེན་གྱིས་བཅོས་པ་གྲུབ་པ་དེས། དཔེར་ན་ཆུའི་རླན་རྒྱུ་རྐྱེན་གྱིས་གསར་དུ་
བསྒྲུབ་མི་དགོས་པ་ལྟར་རྒྱུ་རྐྱེན་གྱིས་བཅོས་པ་ཐམས་ཅད་འཇིག་པ་ཕྱིས་་་
འབྱུང་གི་རྒྱུ་རྐྱེན་གསར་དུ་བསྒྲུབ་མི་དགོས་པ་འཇིག་པའི་ཆོས་ཅན་དུ་གྲུབ།
དེ་ལ་བརྟེན་ནས་རྒྱུ་རྐྱེན་གྱིས་བཅོས་པ་དང་ལྟོས་གྲུབ་ཐམས་ཅད་རང་་་་་་
328



དབང་མེད་པར་གྲུབ། མི་རྟག་པ་རང་དབང་མེད་པར་གྲུབ་པས་ཡིད་ལ་
གདུང་བ་སྐྱེ་བའི་སྡུག་བསྔལ་གྱི་གནས་མི་གཙང་བ་རང་དབང་བའི་བདག་
མེད་པའི་རྣམ་པས་ལུས་པ་སོགས་རྗེས་ཆེན་པོ་བཞག་པར་གསུངས། དེས་
ན་རང་ཉིད་ལས་ཉོན་གྱི་དབང་གིས་སྐྱེ་བ་འདི་ལ་འཆི་བདག་མྱུར་དུ་་་་་་
འོངས་ལ། དེ་ཡང་ཁོ་ཤི་ནས་ཞག་གཅིག་སོང་ཟེར་བའི་དུས་གཅིག་མྱུར་དུ་
འོང་། ཁོ་ཤི་ནས་ཞག་བདུན་སོང་ཟེར་བའི་དུས་དང་། དེ་བཞིན་དུ་ཟླ་བ་
དང་ལོ་གཅིག་ནས་བརྒྱ་ཡི་བར་མིང་སྨྲ་མཁན་ཨེ་ཡོད། དེ་ནས་ཕར་སོང་ཙ་
ན་མིང་ཡང་སྨྲ་མཁན་མི་འོང་། ས་ཕྱོགས་འདི་ན་ཆོས་བཤད་མཁན་དང་
ཉན་མཁན་བྱུང་བ་ཡིན་རྒྱུ་རེད་ཟེར་བའི་དུས་རྣམས་འོང་། འཆི་བ་ནམ་
འོང་ཆ་མེད་པ་ནི། དཔེར་ན་ཆུའི་ཆུ་བུར་གྲུང་ཧྲིལ་ཧྲིལ་བྱེད་ཀྱང་དེ་མ་
ཐག་འཇིག་པ་ལྟར། ཁོ་ཁ་སང་བདེ་མོར་འདུག་པས་ཤི་འདུག་ཟེར་ཨང་སྨྲ་
དགོས་པ་ཡང་ཡང་འོང་འདུག་པ་ལྟར། ཞོགས་པ་ལྟ་བུ་ལ་མཚོན་ན་མེ་
གཏོང་བསམ་པའི་མུ་ལ་མེ་གཏོང་རྒྱུ་མ་བྱུང་བར་ཤི་བ་མང་། མེ་བཏང་
ནས་ཇ་འཐུང་རྒྱུ་མ་བྱུང་བར་ཤི་བ། ཇ་འཐུངས་ཚར་མ་ཐག་ཤི་བ། ཇ་
འཐུངས་ནས་ཅུང་ཟད་སོང་བ་ན་ཤི་བ་སོགས་བསམ་གྱིས་མི་ཁྱབ་པ་ཡོད།
རང་ཡང་དེ་འདྲ་མི་འོང་བའི་ངེས་པ་མི་འདུག་པས། རྩམ་ཁུག་ནང་ནས་
རྩམ་པ་འདི་ཐམས་ཅད་ངས་ཟ་ལོང་ཡོང་མི་ཡོང་ཆ་མི་འདུག རང་གི་ལུས་
འདི་སུམ་ལྟེབ་བྱས་ལ་གཉའ་ལྟག་ནས་དྲེས་ཐག་གིས་བསྡམས་ནས་བཞག་
པ་ནམ་འོང་ཆ་མི་འདུག དཔེར་ན་མི་ནག་ཆེན་ཞིག་གི་སྐེ་རལ་གྲིས་གཅོད་
329



པར་ངེས་ལ་རལ་གྲི་ནམ་མཁའ་ལ་ཕྱར་ནས་རྒྱུར་སྦྱང་གཏོང་བའི་ཚེ་ནག་་་་
ཅན་གྱི་བསམ་པ་ལ་ད་རལ་གྲིས་རྒྱག་པ་ཡོང་། ནམ་རྒྱུག་འོང་ནམ་རྒྱུག་
འོང་བསམ་པ་མ་གཏོགས་གཞན་མི་དྲན་པ་ལྟར། འཆི་བ་ཞེས་ཚེ་འདིའི་
ཡུལ་སྣང་བཀྲ་ལམ་མེ་བ་འདི་ནག་འཐིབས་ཀྱིས་ནུབ་ནས་ཆ་མེད་རྒྱུས་མེད་
ཀྱི་ཡུལ་དུ་རང་ཉིད་གཅིག་པུ་འགྲོ་དགོས་པ། དེ་རིང་ཡོང་ངམ་དོ་ནུབ་
ཡོང་། སང་དང་གནངས་ལོ་ཟླ་ཞག་གང་ལ་འོང་མ་ངེས་པས་ད་ལྟ་རང་མི་
འོང་ལས་ཆེ་སྙམ་དུ་ལོང་མེད་དྲན་པས་བཤགས་སྡོམ་ཡན་ལག་བདུན་པ་་་་
སོགས་ལ་ཤུགས་དྲག་པོས་ངན་འགྲོའི་སྐྱེ་སྒོ་ཆོད་པ་ཞིག་བྱ་དགོས་ཏེ། བུད་
མེད་གཤིས་བཟང་མའི་ཞིང་ལ་ཁྱིམ་མཚེས་ཀྱི་ཕྲུ་གུ་རྣམས་འགྲོ་ས་བྱས་པ་
ལ་གཞན་གྱིས་འགྲོ་ས་བྱེད་མ་འཇུག་བྱས་པ་ལ། བུད་མེད་དེས་ང་ནི་ནམ་
འཆི་ཆ་མེད་གར་སྐྱེ་ཆ་མེད་ཡིན། ཁོང་ཚོའི་བུ་རྒྱུད་དུ་སྐྱེས་ན་ང་རང་ཡང་
འགྲོ་ས་བྱས་ཆོག་པས་རྩོད་དོན་མི་འདུག་ཟེར་བ་ལྟར་གར་སྐྱེ་ཆ་མེད་ལ་་་་་
ཐོས་པ་མ་བྱས་པ་ལས། བསམ་པ་ལ་ང་རང་ཚོ་མི་ཤི་ན་སྐྱེ་བ་ཕྱི་མ་མི་ཞིག་
ཏུ་སྐྱེ་འོང་། དེ་ཡང་འཇིག་རྟེན་འདིར་སྐྱེ། འཛམ་གླིང་འདི་དང་བོད་དང་
ལྷ་སའི་སྐོར་འདིར་སྐྱེ་འོང་སྙམ་པ་ནི་ཡག་པོ་མ་རེད། ལས་འབྲས་མ་གོ་
བའི་སྐྱོན་ཆེན་པོ་ཡིན། འགྲོ་བ་རྣམས་རིགས་ཀྱི་སྒོ་ནས་བསྡུ་ན་དྲུག་ཏུ་འདུ་
ཡང་དེ་དག་རེ་རེ་ལའང་ནང་གསེས་ཀྱི་རིགས་ཤིན་ཏུ་མང་བ་ཡོད་པས་་་་་་
འགྲོ་བའི་རིགས་ཅི་འདྲ་ཞིག་ཏུ་སྐྱེ་ཆ་ཅི་ཡོད། འཇིག་རྟེན་ཁམས་ཡང་ཤར་
ཕྱོགས་ལྟ་བུ་གཅིག་ལ་མཐའ་མེད། དེ་བཞིན་དུ་ཕྱོགས་བཅུའི་འཇིག་རྟེན་
330
，
，



གྱི་ཁམས་ལ་ལ་ན་ཆགས་བསྐལ། ལ་ལ་ན་གནས་བསྐལ་དང་འཇིག་བསྐལ་
སྟོང་བསྐལ་རྣམས་བརྗོད་ཀྱིས་མི་ལང་མཐའ་དང་མུ་མེད་ཅི་ཙམ་ཐག་རིང་
ཡང་ལས་ཀྱི་ནུས་པ་བསམ་གྱིས་མི་ཁྱབ་པས། བར་དོ་བས་ཡུལ་རྣམས་དྲན་
པ་ཙམ་གྱིས་གནས་དེར་སླེབས་ན་གར་སྐྱེ་ལ་ཆ་ཅི་ཡོད། མངའ་རིས་ཞབས་
དྲུང་རིན་པོ་ཆེ་ལ་ནད་པ་ཞིག་གིས་ཆུ་ཚན་ལ་སོང་ན་ནད་འདི་ལ་ཨེ་ཕན་་་་་
ཞུས་པ་ན། ནད་དེས་ཤི་ནས་ཚ་དམྱལ་དུ་ཁྲོ་ཆུའི་ནང་དུ་སྐྱེ་བ་གཟིགས་
ནས། དམ་ཉམས་ཁྱོད་ཆུ་ཚན་ལ་འགྲོ་དགོས་པ་མི་འདུག ཟླ་བ་རྗེས་མ་
ནས་ཆུ་ཚན་ནང་དུ་སྡོད་ཆོག་པ་འདུག་གསུངས། ཡང་ལན་ཅིག་བ་ཡི་བེའུ་
ལྟོ་བ་ཁྲ་ཁྲ་ཞིག་སྐྱེས་ནས་ཞག་འགའ་མ་སོང་བ་ཞིག་གཟིགས་ནས། བེའུ་ཨེ་
རེད་དགེ་ལུགས་པའི་བླ་ཆེན་ཞིག་ཡིན་འདུག་ཨང་གསུངས། ཐུགས་སྐྱོ་ནས་
མྱུར་དུ་ནང་དུ་ཕེབས་ཏེ་ཐུགས་དམ་མཛད། ཡང་ལན་གཅིག་ཁམས་པ་
དགེ་སློང་ཟེར་བ་ཞིག་ཤི་སྟེ་ཉེ་ཀོར་ན་འབུར་སྐྱེས་འདུག་པ་མཁྱེན་ནས་་་་་
དེར་ཕེབས་རྡོ་འོག་ཏུ་འབུ་ཞིག་འདུག་པ་ཕྱག་གིས་བླངས་ནས་འགུལ་་་་་་
འགུལ་བྱེད་པ་ལ་ཁྱོད་ཁམས་པ་དགེ་སློང་ཨེ་ཡིན་སྡུག་པ་སྡུག་པ་གསུངས། །
དེས་ན་གར་སྐྱེ་ཆ་མེད་ཀྱང་ཕལ་ཆེར་ངན་སོང་དུ་སྐྱེ་སྟེ། ཕལ་མོ་ཆེར་ན་མི་
རྣམས་ནི། །དམ་པ་མ་ཡིན་ཕྱོགས་ཡོངས་འཛིན། །དེས་ན་སོ་སོའི་སྐྱེ་བོ་
རྣམས། །ཕལ་ཆེར་ངེས་པར་ངན་འགྲོར་འགྲོ། །ཞེས་གསུངས་པ་ལྟར། རང་
ཉིད་ཤི་ནས་ངན་སོང་དུ་སྐྱེས་ན་དམྱལ་བ་ཡང་སོས་ལྟ་བུ་གཅིག་གི་སྡུག་་་་་
བསྔལ་དང་ཚེ་ཚད་བསམས་ན་སུས་བཟོད་སྙམ་དུ་འཇིགས་ཤིང་སྐྲག་ནས་
331



ཡང་སོས་དེར་མི་སྐྱེ་བའི་ཐབས་ཤིག་འདུག་ན། གོས་སུ་གདན་ཧྲུལ་གྱོན།
ཟ ས་ངན་འཁྲུད་ཁུ་འཐུང་དགོས་བྱུང་ཡང་བཟོད་སྙམ་པའི་འཇིགས་སྐྲག་
སྐྱེ་དགོས། ཡང་སོས་ལྟ་བུ་གཅིག་ལ་མི་འཇིགས་ན་ཚ་དམྱལ་གཞན་ཐམས་
ཅད་བསྒོམས་ཀྱང་འཇིགས་སྐྲག་མི་སྐྱེ། ཡང་སོས་ལྟ་བུ་གཅིག་རང་ཐོག་ཏུ་
བྱུང་ན་མི་བཟོད་པའི་འཇིགས་སྐྲག་སྐྱེས་ནས་དམྱལ་བ་གཞན་གྱི་སྡུག་་་་་་་
བསྔལ་དང་ཚེ་ཚད་སྔ་མ་ལས་ཕྱི་མ་བཟོད་དཀའི་འཇིགས་སྐྲག་གིས།
འདུག་ན་ལང་སྙིང་འདོད་པ། ལངས་ན་འདུག་སྙིང་འདོད་པ། ཟས་ཀྱི་བྲོ་
བ་མི་ཚོར། འདུ་འཛི་དང་བྲེ་མོའི་གཏམ་ལ་མི་དགའ་བ་འོང་། དེ་ཡང་སྡུག་
བསྔལ་གྱི་སྡུག་བསྔལ་ལ་སྐྱོ་བ་ཙམ་ནི་དུད་འགྲོ་ལ་ཡང་ཡོད་པས་དམྱལ་་་་་
བའི་སྡུག་བསྔལ་དེ་དག་གི་རྒྱུ་ལ་འཇིགས་དགོས། སངས་རྒྱས་ཀྱི་གསུང་
ཚད་མ་རྣམས་དང་མཐུན་པར་བྱས་སམ་བྱེད་དམ་བྱ་བའི་འདུན་པ་འདུག་
གམ། རང་གི་བསམ་སྦྱོར་ཆོས་སུ་སོང་མ་སོང་ཞིབ་ཏུ་བསམ་བློ་མི་གཏོང་
བར་ཧམ་པ་བྱས་ཏེ་ངན་སོང་དུ་མི་སྐྱེ་སྟེ། དཀོན་མཆོག་མཆོད་པ་དང་ཁ་
འདོན་མང་པོ་བྱས་ཡོད་བསམ་ཀྱང་ཚུལ་ཁྲིམས་རྣམ་པར་དག་པ་མེད་ན་ཁ་
འདོན་མཆོད་སྦྱིན་ཙམ་གྱིས་ངན་འགྲོའི་སྒོ་ཆོད་པ་མི་འོང་། ཚུལ་ཁྲིམས་
རྣམ་པར་དག་པའི་ཚད་ནི་ཉེས་ལྟུང་གིས་མ་གོས་པ་ལ་འབད་དེ། གལ་ཏེ་
ཅུང་ཟད་གོས་ནའང་དེ་མ་ཐག་བཤགས་སྡོམ་གྱིས་དག་པར་བྱས་ཏེ། ཉེས་
ལྟུང་དང་ཞག་ཏུ་མི་འགྲོགས་པ་ཞིག་ལ་ཚུལ་ཁྲིམས་རྣམ་པར་དག་པ་ཟེར།
སྡོམ་པ་ཐམས་ཅད་བླངས་ནས་སྲུང་མཚམས་ལ་བལྟས་ན་སྡོམ་པ་མ་བླངས་
332



ལྟུང་བ་བླངས་པ་འདྲ་མོ་རྣམས་གློ་བུར་དུ་ཤི་ན་ངན་འགྲོ་མཐའ་མེད་དུ་་་་་
འཁྱམས་པ་ལས་གཞན་འོས་མེད། ངན་སོང་དུ་ལྟུང་བའི་ཉེན་ཆེ་ཞིང་
འབྱུང་ཉེ་བ་འདི་མི་བསམ་པར་ལྟ་བའི་འཇོག་མཚམས་དང་བསྐྱེད་རྫོགས་
ཀྱི་གནད་རྣམས་རྩད་གཅོད་ཁུལ་བྱེད་པ་ནི། པོ་ཏོ་བས། དཔེར་ན་རྒྱ་གར་
དུ་ཚོང་ཁེ་ལ་འགྲོ་གྲབས་བྱེད་པའི་མི་དེ་ཡི་སྒོ་ཐེམ་དུ་གཞན་གྱིས་བསམ་་་་
ངན་བྱས་པའི་མེ་དོང་གཏིང་རིང་ལ་གལ་ཏེ་ལྟུང་ན་ཐར་དུས་མེད་པ་ཞིག་
འདུག་ཟེར་བ་ཐོས་ཀྱང་། དེ་ལ་དོགས་ཟོན་གལ་བོ་ཆེ་མ་བྱས་པར་རྒྱ་གར་
ཕྱོགས་ཕར་ཟད་ཀྱི་བསམ་པས་ཧར་རེ་ཕྱིན་པ་ན་འགྲོ་རྒྱུ་འགའ་ཡང་མ་་་་་
རྙེད་པར་སྒོ་ཐེམ་གྱི་མེ་དོང་དུ་ལྟུང་བ་ལྟར་ཡོང་ཉེན་ཡོད་གསུངས་པ་ལྟར།
དཔེ་དོན་འཕྲོད་ངེས་སུ་བསམས་ནས་འཇིགས་དགོས། ངན་སོང་གི་རྒྱུ་
འབྲས་མཐའ་དག་བསམས་ཀྱང་མི་འཇིགས་ན་ལས་སྒྲིབ་ཆེ་བའམ། ཆོས་ཀྱི་
བག་ཆགས་ཆུང་བའམ། ཚུལ་ཁྲིམས་མ་དག་པའི་སྐྱོན་ཡིན་པས། སྟོབས་
བཞིའི་བཤགས་སྡོམ་ལ་འབད། རང་གི་ལུས་ལ་མེ་སྦྱར་ནས་ཚ་རེག་མི་
བཟོད་པ་བྱུང་ན། ད་ལྟ་མི་ཡི་མེ་ཡུད་ཙམ་སྦྱར་བ་མི་བཟོད་ན། ཚ་དམྱལ་
གྱི་སྡུག་བསྔལ་ཅིའི་ཕྱིར་བཟོད་སྙམ་དུ་བསམས་ལ་རྡོ་རུས་ཐུག་པར་བསྒོམ།
དགུན་ཁར་གོས་མེད་པར་གྲང་སར་འདུག་ནས་གྲང་རེག་མི་བཟོད་པ་བྱུང་
བ་ན། ད་ལྟ་འདི་ཙམ་ཡང་མི་བཟོད་ན་གྲང་དམྱལ་གྱི་སྡུག་བསྔལ་ཇི་ལྟར་
བཟོད་སྙམ་དུ་བསྒོམ། སྨྱུང་གནས་ཉིན་གཅིག་གི་བཀྲེས་སྐོམ་ལ་བསམས་
ནས་དཀའ་ཞེས་སྨྲས་ན། ཡི་དྭགས་ཀྱི་སྡུག་བསྔལས་ལ་བསམ་ལ་རང་ཐོག་
333



ཏུ་བྱུང་ན་ཅིའི་ཕྱིར་བཟོད་སྙམ་དུ་བསྒོམ། དུད་འགྲོར་སྐྱེས་ན་གླེན་ཞིང་
གཏི་མུག་ཅན་དུ་འགྱུར་བ་སྨོས་ཅི་དགོས། གྲོང་འཇུག་ཐུབ་པའི་རྣལ་
འབྱོར་པ་ཞིག་གིས་རའི་ཕྲུ་གུ་ཤི་བའི་རོ་ལ་ཞུགས་པར་མཛད་ནས་སླར་་་་་་
རང་གི་ཕུང་བོ་རྙིང་བ་ལ་ཞུགས་པ་ན། སྔར་བློ་ཡུལ་ན་ཡོད་པའི་ཆོས་ཀྱི་
ཚིག་དོན་ཕལ་ཆེར་བརྗེད་ནས་རིག་པ་རྨོངས་པ་ཅན་དུ་སོང་བ་ཞག་མ་་་་
པོའི་བར་དུ་བྱུང་། དེ་ལྟར་ན་དུད་འགྲོ་ནས་ཚེ་འཕོས་ཏེ་ཆོས་དང་མཇལ་
བའི་མིར་སྐྱེས་ཀྱང་ཤེས་རབ་ཆུང་ངུ་དང་བློ་རྨོངས་པ་ཅན་དུ་འགྱུར་་་་་་་
དེས་ཤེས་མོད། སྡིག་པ་ར་ཙ་སོགས་འབུ་སྲིན་རྣམས་ཀྱི་ཁ་དོག་ལ་ལྟོས།
དབྱིབས་ལ་ལྟོས་དང་ཕར་འགྲོ་ཚུར་འགྲོ་བྱེད་པ་ལས་གཞན་བློ་གྲོས་ཅི་་་་་
འདུག ཤལ་མ་རི་ལ་འབབ་འཛེག་བྱེད་པའི་སྡུག་བསྔལ་དེས་སུན་ནས་སླར་
འབབ་འཛེག་མི་བྱེད་ཐང་ཡང་འབབ་འཛེག་བྱེད་པ་ནི། དཔེར་ན་རྐུན་མ་
ལ་ལ་ཁྲིམས་རར་ཡང་ཡང་ཚུད་པ་རྣམས། སླར་བརྐུས་མི་བྱེད་ཐང་ཡང་
བྱེད་པ་ལྟ་བུ་ནི་སྡུག་བསྔལ་འབྱུང་བ་ཤེས་བཞིན་དུ་སྡུག་བསྔལ་གྱི་རྒྱུ་ལ་་་་་
འཇུག་པ་ཡིན་གསུངས། ད་ལྟ་ང་རང་ཚོས་དུད་འགྲོ་སྣ་ཚོགས་མཐོང་བའི་
ཚེ་ང་ཡང་འདི་འདྲ་ཞིག་ཏུ་མི་སྐྱེ་ལས་ཆེ་སྙམ་དུ་འཇིགས་སྐྲག་མི་སྐྱེ་བ་འདི་
ཡག་པོ་མ་རེད། གར་སྐྱེ་ཆ་མེད་མ་དྲན་པའི་རྟགས་ཡིན་འདུག ངན་སོང་
སོགས་ཀྱི་སྡུག་བསྔལ་སྒོམ་ཚུལ་ཞལ་ལུང་འདིའི་མན་ངག་ཚེ་འདིའི་འཆི་་་་
སྲིད་གྲུབ་པའི་ལོང་བ་བྱས་ལ་འཆི་སྲིད་འགག་པ་དང་དུས་མཉམ་དུ་ང་་་་
སོང་དེ་དང་དེའི་བར་སྲིད་སོགས་གྲུབ་པའི་མོས་པ་བྱེད་པ་མན་ངག་བླ་ན་
334



，
，
，
མེད་པའི་སྒོམ་ལུགས་ཡིན་གསུངས། ད་ལྟར་རང་ཐོག་ཏུ་བྱུང་བའི་ཚུལ་
གྱིས་དམྱལ་བའི་སྡུག་བསྔལ་ཚེ་ཚད་དང་བཅས་པ་བསྒོམས་ལ་མནར་མེད་
ལྟ་བུ་གཅིག་ལ་ཡིད་འབྱུང་སྐྱེས་ཏེ་དེ་དག་ཏུ་སྐྱེས་དོགས་ནས་དགེ་སྦྱོར་་་་་་
ངང་ངམ་ཤུགས་ཀྱིས་ལེ་ལོ་མེད་པ་དང་། བྱ་བ་ཕལ་བ་རྣམས་ལ་མི་དགའ་
བ་རི་དྭགས་རྨས་མ་ལྟ་བུ་ཞིག་བྱུང་ན། ངེས་འབྱུང་སྐྱེས་པའི་མགོ་བརྩམ་པ་
ཡིན། དེ་བྱུང་ན་དེ་ལ་བརྟེན་ནས་འཁོར་བ་མཐའ་དག་ལ་བློ་ལོག་སླ་སྟེ།
ངན་སོང་ལ་ཡིད་འབྱུང་མེད་ན་འཁོར་བ་མཐའ་དག་ལ་བློ་ལོག་པའི་ངེས་
འབྱུང་སྐྱེ་བ་མི་འོང་བས་འཁོར་བ་ལས་གྲོལ་བའི་ཐབས་མེད་ཚུལ་ཇི་ལྟར་
ན་འཇིག་རྟེན་དུ། དཔེར་ན་རང་དང་བཅས་པའི་མི་གསུམ་གྱིས་ཤ་དུག་
ཡོད་པའི་ཤ་ཞིག་མཉམ་དུ་ཟོས་པའི་མི་གཞན་གཉིས་ཤ་དུག་ལངས་ཏེ་་་་་་
གཅིག་ནི་ཤི་ཚར། གཅིག་ནི་ཤི་ལ་ཁད་དུ་གྱུར་ན། འདི་གཉིས་དང་ང་ལ་
ཁྱད་མེད། ང་ཡང་ད་ལྟ་རང་ཤ་དུག་ལངས་ནས་ཤི་བ་ལས་འོས་མེད་འདུག་
སྙམ་དུ་སྨན་པ་ལ་སྙིང་ནས་བློ་བཀལ་ཏེ་སྐྱུག་སྨན་སོགས་ཟ་བ་ལྟར། ད་ལྟ་
ངན་སོང་དུ་སྐྱེས་པ་རྣམས་མི་དགེ་བ་ལས་བྱུང་བ་དང་། ད་ལྟ་མི་དགེ་བ་
དང་ལྡན་པ་རྣམས་ངན་སོང་དུ་སྐྱེ་བར་འགྱུར་ཏེ། ཕལ་མོ་ཆེར་ན་ཞེས་
སོགས་གསུངས་པ་ལྟར། རང་གིས་ཚེ་འདིར་ཡང་ད་སྔ་ཕན་དམ་སྡོམ་ལ་
ཉམས་ཆག་དང་ཚེ་རབས་ཐོག་མ་མེད་པ་ནས་མི་དགེ་བའི་བག་ཆགས་ཁོ་
ན་སེམས་རྒྱུད་ལ་བཞག་པ་བསམ་གྱིས་མི་ཁྱབ་པ་ཡོད་པར་ལུང་རིགས་ཀྱིས་
གྲུབ་ན། ང་ངན་འགྲོར་སྐྱེ་བ་ལས་འོས་མི་འདུག་སྙམ་དུ་སྐད་ཀྱི་གདངས་
335



ཆག ཟས་ཀྱི་བྲོ་བ་མི་ཚོར་བའི་འཇིགས་སྐྲག་དང་བཅས་ཏེ། འཇིགས་པ་
དེ་ལས་སྐྱོབ་ནུས་པའི་སྐྱབས་གནས་འཚོལ་བ་ཞིག་དགོས་སོ། །ཤི་བའི་དུས་
ན་མིང་སྙན་པོ་སློབ་དཔོན་དང་སྡེ་བ་སོགས་མིང་འདོགས་པའི་གཞི་ལུས་ནི་
དུར་ཁྲོད་དུ་བྱ་ཁྱིས་ཟ། རྣམ་ཤེས་དམྱལ་བའི་ནང་དུ་ལུས་རོང་ངེ་གྲུབ་
པར་གྱུར་པ་ན། སྡུག་བསྔལ་མི་བཟོད་ཀྱང་ཤི་ནི་མི་ཉན། ད་ལྟ་ཆོས་གོ་ཞིང་
སྒྲུབ་ནུས་སྐབས་སྐོམ་འཐུང་ལོང་མེད་པར་བརྩོན་འགྲུས་ཀྱིས་དུས་འདའ་
བ་ཞིག་དགོས་ཏེ། གློ་བུར་དུ་འཆི་བ་དང་ནད་ཀྱིས་ནོན་པ་ནི་ནམ་འོང་ཆ་
མེད། སྐྲ་དཀར་དང་གཉེར་མ་ཇེ་མང་དུ་སོང་ནས་ལུས་ཀྱི་ཟུངས་ཟད་པའི་
རྒ་བས་ནོན་པའི་ཚེ། ཆོས་དྲན་ཡང་ལོང་ཡང་མེད་ལ་ནུས་པ་ཡང་མེད། །
དེས་ན་མཛེ་བོ་ཞིག་ཤི་ཁར་རི་ལ་བསྐྱལ་ཏེ་མཛེ་བོ་དེས་རང་ཡུལ་མཐོང་བ་
ན་གླུ་བླངས་ཏེ། ཞིང་ཁང་བ་སོགས་ལ་མ་ཆགས་པར་འདི་ལྟར། ཚེ་འདིར་
ཁོ་ཐག་ཆོད་པའི་མི། །ཞིང་ཁང་བ་མཐོང་ཡང་དགའ་རྒྱུ་མེད། །གཉེན་ཉེ་
རིང་མཐོང་ཡང་དགའ་རྒྱུ་མེད། །ཅེས་སྨྲས་པ་ལྟར། ཚེ་འདིའི་ཕུན་ཚོགས་
རྣམས་གཅན་གཟན་གྱི་མདུན་དུ་རྩྭ་སྤུངས་པ་ལྟར་ཆགས་ཞེན་མེད་པར། །
ཕྱི་མ་ངན་འགྲོའི་སྐྱེ་སྒོ་ཆོད་པའི་ཐབས་འབའ་ཞིག་བསམ་དགོས་ལ།
འཇིགས་པ་དེ་དག་ལས་སྐྱོབ་ངེས་པའི་སྐྱབས་གནས་ནི། དཀོན་མཆོག་རིན་
པོ་ཆེ་རྣམ་པ་གསུམ་ཁོ་ན་ཡིན་ཏེ། སངས་རྒྱས་ནི། ཉེས་པ་ཀུན་ལས་རྣམ་
གྲོལ་ཞིང་། །ཡོན་ཏན་ཀུན་གྱིས་བརྒྱན་པ་པོ། །ཞེས། དེ་ཡང་ཐོག་མ་
ནས་གཞི་དུས་སུ་སེམས་ཀྱི་ཆོས་ཉིད་དྲི་མ་དང་བྲལ་བ་ཡོད་ཟེར་བ་མ་ཡིན།
336



སེམས་ཀྱི་ཆོས་ཉིད་དྲི་མ་དང་དེ་དྲི་མའི་ངོ་བོར་མ་སྐྱེས་པས་དྲི་མའི་ཆ་དེ་
ལ་གློ་བུར་གྱི་དྲི་མ་ཟེར། སེམས་ཀྱི་ཆོས་ཉིད་ཀྱི་དྲི་མ་ལམ་གྱིས་སྦྱང་བ་ལ་
བརྟེན་ནས་སེམས་ཀྱི་ཆོས་ཉིད་གློ་བུར་གྱི་དྲི་མས་དག་པར་འགྱུར་ལ། དྲི་མ་
དག་པའི་ཆ་མཐར་ཐུག་པ་ན་གློ་བུར་དྲི་བྲལ་གྱི་ཆོས་སྐུ་ཟེར། གློ་བུར་དྲི་
བྲལ་གྱི་ཆོས་སྐུ་ནམ་ཐོབ་པ་ན་དེའི་ཚེ་སེམས་ཀྱི་ཆོས་ཉིད་རང་བཞིན་རྣམ་
པར་དག་པ་ལ་རང་བཞིན་རྣམ་དག་གི་ཆོས་སྐུའི་མིང་ཐོབ་ཅིང་དག་པ་་་་་
གཉིས་ལྡན་གྱི་ཆོས་སྐུ་ཞེས་འབྱུང་ལ། རྣམ་འགྲེལ་ལས། ཚད་མར་གྱུར་པ་
འགྲོ་ལ་ཕན་བཞེད་པ། །སྟོན་པ་བདེ་གཤེགས་སྐྱོབས་ཞེས་ཚད་མར་གྱུར་པ་
ཞེས་པས། ཡེ་གདོད་མའི་སངས་རྒྱས་རང་ཆས་སུ་ཡོད་ཟེར་བ་དེ་བཀག་པ་
ཡིན་ལ། མདོ་དང་རྒྱུད་སྡེ་ལས་དགོངས་པ་ལེན་དགོས་པ་ཚིག་སྔ་མ་བོ་
སེམས་ཅན་གྱི་སེམས་ཀྱི་ཆོས་ཉིད་རང་བཞིན་རྣམ་དག་དང་། སངས་རྒྱས་
ཀྱི་སེམས་ཀྱི་ཆོས་ཉིད་རང་བཞིན་རྣམ་དག་གཉིས། རང་བཞིན་མེད་ཚུལ་
གཅིག་པ་དེ་ལ་བསམས་ནས་ཆོས་སྐུ་ཟེར་བ་མང་པོ་ཡོད་པ་འབྲས་བུའི་་་་་
མིང་རྒྱུ་ལ་བཏགས་པ་ཡིན་གྱིས་ཆོས་སྐུ་དངོས་མ་ཡིན་ནོ། །མཚན་བརྗོད་
ལས། དང་པོའི་སངས་རྒྱས་རྒྱུ་མེད་པ་ཞེས་དང་། བདེ་མཆོག་ན། སྔོན་ཐོག་
མ་མེད་པ་ནས་གྲུབ་པའི་དཔའ་བོ་དང་རྣལ་འབྱོར་མ་ཞེས་དང་། བླ་མ་
མཆོད་པ་ན། གདོད་མའི་སངས་རྒྱས་བླ་མ་ལྷའི་ཞེས་སོགས་འབྱུང་བ་
རྣམས་ལ་དགོངས་པ་ལེན་དགོས་ཀྱི། གཞི་དུས་ན་སངས་རྒྱས་རང་ཆས་སུ་
ཡོད་ཟེར་བ་མིན། ལན་ཅིག་དཔོན་པོའི་སྐུ་མདུན་དུ་རྙིང་མ་བའི་མཁས་
337



ཤོས་མངའ་བདག་པ་ན་རེ། སེམས་ཅན་གྱི་རྒྱུད་ལ་སངས་རྒྱས་རང་ཆས་སུ་
ཡོད་ཟེར་བ་ལ། འོ་ན་རང་ཆས་སུ་ཡོད་རྒྱུའི་སངས་རྒྱས་དེ་སེམས་ཅན་དེ་
དང་གཅིག་ཡིན་ནམ་ཐ་དད་ཡིན་བྱས་པ་ལ། དེ་མི་ཤེས་ཟེར་ནས་བསྡད་
སོང་གསུངས། ཡང་རྙིང་མ་གཅིག་གིས་རང་གྲུབ་མཐའ་དགེ་ལུགས་དང་
རྙིང་མ་ཟེར་བ་ཐམས་ཅད་ཆོས་ལ་མི་འདྲ་བ་མེད་པར་ཐམས་ཅད་གཅིག་
པ་ཟེར་བ་ལ། མི་འདྲ་སྟེ་གཞི་ངོས་འཛིན་ལུགས་མི་འདྲ། ལམ་བགྲོད་
ལུགས་མི་འདྲ། འབྲས་བུ་མངོན་དུ་བྱེད་ལུགས་མི་འདྲ་གསུངས་པ་ན་ལན་
གཅིག་ཀྱང་སྨྲས་རྒྱུ་མ་བྱུང་། གཞི་ལམ་འབྲས་གསུམ་གྱི་རྣམ་གཞག་ལེགས་
པར་མ་ཤེས་ན་སངས་རྒྱས་དེ་གང་ལ་ཟེར་མི་ཤེས་པས་སྐྱབས་འགྲོ་ཡང་་་་་་
ཚིག་ཙམ་ལས་མི་འོང་། སངས་རྒྱས་ཞེས་སྨྲས་པའི་ཚེ་སྤངས་རྟོགས་མཐར་
ཕྱིན་པ་ལ་གོ་དགོས་ལ། དེ་ཡང་སྔོན་མཐོང་ལམ་མཉམ་གཞག་ཡེ་ཤེས་ཀྱི་
སྟོང་ཉིད་མངོན་སུམ་དུ་རྟོགས་པ་ནི་སྤྲིན་གྱི་ནང་དུ་ཉི་མ་མཐོང་བ་ལྟ་བུ་དེ་
ཇེ་གསལ་དང་། སྒྲིབ་བྱེད་སྤྲིན་ལྟ་བུ་དེ་ཇེ་སྲབ་ཏུ་འགྲོ་བའི་རྒྱུ་ལ་བསོད་ ་
ནམས་དང་ཡེ་ཤེས་ཀྱི་ཚོགས་ཀྱིས་བརྒྱན་ཏེ་ས་བཅུ་རིམ་གྱིས་ཐོབ་ནས་ཤེས་
བྱ་མཐའ་དག་ལ་སྒྲིབ་བྱེད་མེད་པར་སྤྲིན་བྲལ་གྱི་ཉི་མ་ལྟར་བདེན་གཉིས་་་་
ཅིག་ཆར་དུ་གཟིགས་པའི་ཡེ་ཤེས་ཆོས་སྐུ་དེ་ལ་སངས་རྒྱས་ཟེར། ཡེ་ཤེས་དེ་
ཉིད་མཚན་དཔེས་སྤྲས་པའི་ལོངས་སྤྲུལ་གྱི་སྐུར་སེམས་ཅན་རང་རང་གི་་་་
སྐལ་བ་དང་འཚམ་པར་སྐྱབས་སྟོན་པ་པོ་དེ་མཇལ་ཡང་སངས་རྒྱས་ཀྱི་ས་
ན་བེམ་པོ་མེད་དེ་བེམ་པོའི་རྡུལ་མེད་པའི་ཕྱིར། དབུ་སྐྲ་སོགས་སྐུ་ལུས་ཀྱི་
338



ཆ་ཐམས་ཅད་ཤེས་པའི་རང་བཞིན་ལས་གྲུབ་པས། དཔེར་ན་དབུ་སྐྲ་
གཅིག་གིས་ཀྱང་གཟུགས་ཐམས་ཅད་མངོན་སུམ་དུ་མཐོང་། སྒྲ་ཐམས་ཅད་
མངོན་སུམ་དུ་ཐོས་པ་སོགས་ཆོས་ཐམས་ཅད་ལག་མཐིལ་དུ་སྐྱུ་རུ་ར་རློན་
པ་བཞག་པ་ལྟར་དབུ་སྐྲས་ཀྱང་མངོན་སུམ་དུ་གཟིགས་ཏེ། འཇམ་དཔལ་
མཚན་བརྗོད་ལས། སྐྲ་ཡང་རྡོ་རྗེ་འབར་བ་སྟེ། །ནས། རྡོ་རྗེ་འབར་བ་མིག་
མི་བཟང་། །ཞེས་གསལ་བར་གསུངས་སོ། །གཞན་ཡང་མཁྱེན་པའི་ཡོན་
ཏན་གནས་དང་གནས་མིན་མཁྱེན་པ་སོགས་སྟོབས་བཅུ་ལ་སོགས་པའི་་་་་
ཟག་མེད་ཀྱི་ཡེ་ཤེས་སྡེ་ཚན་ཉེར་གཅིག་རྣམས་བསམ་ལ། སྐུའི་ཡོན་ཏན་ནི།
འཁོར་ལོས་བསྒྱུར་རྒྱལ་གྱི་མཚན་དཔེ་དང་། ས་དང་པོ་བ་ནས་བཟུང་བྱང་
སེམས་རྒྱུན་མཐའི་མཚན་དཔེ་རྗེས་མཐུན་པ་དེ་དག་ལས་ཁྱད་པར་་་་་
འཕགས་པ་གསལ་ལ་རྫོགས་པ་མཚན་དཔེ་གཙོ་འཁོར་རྣམས་གཅིག་གིས་་་་
གཅིག་མཛེས་པ་བསྐྱེད་པ་བལྟ་བས་ངོམས་མི་ཤེས་པའོ། །གསུང་གི་ཡོན་
ཏན་ནི། ས་བརྒྱད་པ་སོགས་དག་སའི་སེམས་དཔའ་རྣམས་རྩོལ་བས་
གསུངས་དགོས་ལ། བྱང་སེམས་དེ་དག་གི་ཡན་ལག་དྲུག་ཅུའི་དབྱངས་ལས་
ཁྱད་པར་དུ་འཕགས་པ་སྐུའི་ཆ་ཤས་ཐམས་ཅད་ནས་འབད་མེད་དུ་གདུལ་
བྱ་རང་རང་གི་ལས་དང་སྐལ་བར་འཚམ་པ། གསུང་དབྱངས་ལྷུན་གྱིས་
གྲུབ་པ་ཐོས་ཙམ་གྱིས་ལུས་སེམས་ལ་བདེ་བ་སྟེར་བ་ཉན་བཞིན་འདོད་་་་་་
བཞིན་ཉན་འདོད་པ་ཆོག་མི་ཤེས་པའོ། །མཁྱེན་པའི་ཡོན་ཏན་གོང་དུ་
བཤད་མ་ཐག་པ་དེ་ལྟ་མ་ཡིན། ད་དུང་། རྣམ་རྟོག་མི་མངའ་ཅི་ཡང་ས་
339



ལེར་མཁྱེན། །ཞེས་སྐུ་གསུང་ཐུགས་ཀྱི་འཕྲིན་ལས་རྣམས་ཀུན་སློང་འབད་
རྩོལ་དང་བཅས་པའི་རྣམ་རྟོག་མེད་ཟེར་བ་ཡིན་གྱིས། འབད་མེད་དུ་
འབྱུང་བའི་ཀུན་སློང་ཡོད་དེ། སྐུའི་འཕྲིན་ལས་ཐམས་ཅད་ཡེ་ཤེས་སྔོན་དུ་
འགྲོ་ཞིང་ཡེ་ཤེས་ཀྱི་རྗེས་སུ་ཞུགས་པ། གསུང་གི་འཕྲིན་ལས་ཐམས་ཅད་ཡེ་
ཤེས་ཀྱི་སྔོན་དུ་འགྲོ་ཞིང་ཡེ་ཤེས་ཀྱི་རྗེས་སུ་ཞུགས་པ་སོགས་དང་། ཐབས་
རྣམ་མཁྱེན་ལ་བརྟེན་ནས་ཆོས་ཀྱི་འཁོར་ལོ་བསྐོར་ཞེས་པ་ཀུན་སློང་ཡོད་་་་
པའི་དོན་ཡིན་ལ། ལོག་པར་རྟོགས་པ་ཁ་ཅིག་སྐྱོན་ཟད་པ་དང་མཉམ་དུ་
ཤེས་པ་ཡང་ཟད་ནས། བློ་ཟད་ཆོས་ཟད་ཐེག་པའི་ཡང་རྩེ་ཞེས་སྨྲ་བ་རྣམས་
ལ་དགག་པ་དང་དཔེ་དང་བཅས་པ་འདི་ལྟར། མིག་སྐྱ་རིབ་ཀྱིས་སྒྲིབ་པ་
ལ་མིག་སྨན་བཏབ་པ་ནི་མིག་གསལ་བོ་འབྱུང་བའི་ཆེད་ཡིན་པ་ལ། སྐུ་རིབ་
དང་མིག་ཤེས་ཀྱང་མེད་པར་བཅོས་ན་མིག་སྨན་དགོས་མེད་འགྱུར། དེ་
བཞིན་དུ་སྐྱོན་མེད་པ་ཙམ་ལ་སངས་རྒྱས་ཡིན་ན། རི་བོང་རྭ་ཡང་སྐྱོན་མེད་
ཡིན་པས་སངས་རྒྱས་སུ་ཐལ་ལོ། །ཉེས་པ་མཐའ་དག་ལས་གྲོལ་བར་མ་ཟད།
ཡོན་ཏན་ཀུན་གྱིས་བརྒྱན་པ་པོ། །ཞེས་མཁྱེན་པའི་ཡོན་ཏན་དཔེར་ན་ས་
ཆེན་པོ་འདི་ཡི་སྟེང་ན་ཡོད་པའི་རྩི་ཤིང་ཐམས་ཅད་མེ་ལ་བསྲེགས་ནས་་་་་་
ཐལ་བར་སོང་བ་ཆུས་འཇིམ་པ་བཅོས་པར་སླར་བསྐམས་ནས་ཕྱེ་མར་གྱུར་
པའི་རྡུལ་ཕྲན་ཕྲ་མོ་རེ་རེ་ནས། འདི་ནི་ས་ཕྱོགས་འདི་ན་ཡོད་པའི་ཤིང་གི་
རྒྱུའམ་རིགས་འདི་དང་ཤིང་དེའི་རྩ་བའི་རྡུལ་འདི། རྩེ་མོའི་རྡུལ་འདི། ལོ་
མའི་རྡུལ་འདིའོ་ཞེས་ཐམས་ཅད་སྐད་ཅིག་གིས་མཁྱེན་ལ། དེ་ཡང་མཐོང་
340



ལམ་བར་ཆད་མེད་ལམ་པས་མཉམ་གཞག་གིས་རྣམ་གྲོལ་ལམ་དངོས་སུ་་་་་
རྟོགས་མི་ནུས། དེ་བཞིན་དུ་རང་ལས་རྒྱུ་ཚོད་མཐོ་ན་དེ་ཡི་སྤངས་རྟོགས་
རྣམས་རྟོགས་མི་ནུས། ས་བཅུ་བའི་ཡེ་ཤེས་ཆོས་སྐུ་མངོན་སུམ་དུ་རྟོགས་མི་
ནུས། དེས་ན་ཡེ་ཤེས་ཆོས་སྐུ་ནི་སངས་རྒྱས་ནང་ཕན་ཚུན་ཁོ་ནའི་མངོན་
སུམ་གྱི་སྤྱོད་ཡུལ་ཡིན་ལ། སངས་རྒྱས་ཀྱི་མཁྱེན་པ་འདྲ་བ་ས་བཅུ་བས་ཀྱང་
མི་མཁྱེན་པ་དེའི་ཕྱིར། ལས་འབྲས་ཕྲ་ཞིང་ཕྲ་བ་ལ་མ་རྨོངས་པ་ནི་སངས་
རྒྱས་ཁོ་ན་ཡིན་ཞིང་། འདུལ་བའི་བཅས་པ་ཕྲ་མོ་མཐའ་དག་སངས་རྒྱས་ཁོ་
ནའི་སྤྱོད་ཡུལ་ཡིན་པས་འདུལ་བའི་སྡེ་སྣོད་རྣམས་ཀྱི་དབུར། ཐམས་ཅད་
མཁྱེན་པ་ལ་ཕྱག་འཚལ་ལོ། །ཞེས་འབྱུང་བའི་རྒྱུ་མཚན་ཡང་དེ་ལྟར་ཡིན།
འདུལ་བའི་བཅས་པ་དང་ལས་འབྲས་ཀྱི་ཐད་འདི་ཅིའི་ཕྱིར་གྱི་ཁ་ན་མེད།
སངས་རྒྱས་ཀྱི་གསུང་ངེས་པའི་ལུང་ལ་ཆགས་བཞག་དགོས་པ་ཁོ་ནའོ། །
བརྩེ་བའི་ཡོན་ཏན་ནི་ཞིབ་ཏུ་བསམས་ན་དད་པ་བླ་ལྷག་ཏུ་སྐྱེ་རིགས་ཏེ།
ད་ལྟར་ང་རང་ཚོ་གོ་ས་ཅུང་མཐོ་བ་ཞིག་ཏུ་སླེབས་པ་ན་སྔར་འདྲིས་པའི་མི་
ཉམ་ཆུང་དམའ་མོ་ཞིག་གིས་ཞུ་བ་གུས་པར་བྱས་ཀྱང་ལན་དུ་ཚིག་ཡག་པ་
རེ་ཡང་སྨྲ་མི་ཉན། སངས་རྒྱས་ལྷ་དང་བཅས་པ་ཐམས་ཅད་ཀྱིས་མཆོད་
པའི་གནས་སུ་གྱུར་ཀྱང་དགེ་སློང་ནད་པ་ཞིག་མལ་ས་ན་ལྡང་མི་ནུས་པར་
བཤང་གཅིའི་ནང་དུ་འདུག་པ་གཟིགས་ནས། སངས་རྒྱས་དེར་ཕེབས་ཏེ་
ཀུན་དགའ་བོ་ཁྱོད་ཀྱིས་ནད་པ་འདིའི་ལུས་ལ་བཤང་གཅི་གོས་པ་འདི་དག་
ཁྲུས་ཤིག་ང་ཡིས་ཆུ་བླུག་གིས་གསུངས་པ་སོགས་མཛད་ལ། ཡང་སེམས་
-
341



ཅན་གྱི་ཁམས་ན་སུ་ཞིག་འདུལ་བའི་དུས་ལ་བབ་སྙམ་དུ་གཟིགས་པ་ན།
གླང་གཉིས་མ་འདུམ་པར་འཐབ་པས་གླང་གཅིག་ལྟོ་བ་རལ་ནས་རྒྱུ་མ་ཐོན་
ནས་སྡུག་བསྔལ་གྱིས་མནར་བ་དེ་འདུལ་བའི་དུས་ལ་བབ་པར་གཟིགས།
སངས་རྒྱས་དེར་ཕེབས་པ་ན་གླང་དེ་དགའ་ཞིང་དད་ནས་མཆི་མ་ལྷུག་ལྷུག་
བཏང་། སངས་རྒྱས་ལ་དགའ་ཞིང་ཤི་འཕོས་ཏེ་ལྷར་སྐྱེས་པ་སོགས་བརྩེ་
བའི་ཡོན་ཏན་ལ་སངས་རྒྱས་ཉིད་ཀྱིས་བསྐལ་པ་དུ་མ་ལ་བརྗོད་ཀྱང་ཟད་་་་
པར་མི་ནུས། འཕྲིན་ལས་ནི། སྣ་ཚོགས་གཟུགས་ཅན་ནོར་བུ་བཞིན། །
ཞེས། དཔེར་ན་ནོར་བུ་འོད་གསལ་བ་དེ་རས་དཀར་པོའི་སྟེང་ལ་བཞག་ན་
དཀར་པོར་འགྱུར། དེ་བཞིན་དུ་སྔོ་སེར་དམར་ལྗང་གང་གི་སྟེང་དུ་བཞག་
ནའང་རས་དེའི་ཁ་དོག་ཏུ་འགྱུར། དེ་བཞིན་དུ་ནོར་བུ་དང་འདྲ་བའི་ཡེ་
ཤེས་ཆོས་སྐུ་དེ་བྱང་སེམས་ས་བཅུ་བའི་ངོར་ལོངས་སྐུ་དང་། ཉན་རང་སོ་
སྐྱེ་ལས་དག་གི་སྣང་ངོར་མཆོག་གི་སྤྲུལ་སྐུ་དང་། རང་ཅན་མ་དག་པའི་
ལས་སྣང་ཅན་གྱི་སྣང་ངོར་བླ་མ་ཐ་མལ་པ་དང་། འཛིན་གྲྭ་རབ་བྱུང་གི་སྡེ།
ཟས་གོས་དཔེ་ཆ། སྒྲུབ་པ་བྱེད་པའི་ཤག ཁང་ཁྱིམ་སོགས་སུ་སྣང་བ་ཡིན་
ཡང་ཟབ་གནད་འདི་མ་ཤེས་པར། རང་གིས་བརྩོན་འགྲུས་བྱས་ནས་བྱུང་
བ་འདྲ་ཞིག་སྣང་ཡང་བརྩོན་འགྲུས་གཅིག་པུ་ལས་བྱུང་བ་མ་ཡིན་ནོ། །ཡེ་
ཤེས་ཆོས་སྐུའི་འཕྲིན་ལས་གདུལ་བྱ་སེམས་ཅན་མུ་མཐའ་མེད་པ་ཐམས་་་་་
ཅད་ལ་ཁྱབ་ཅིང་གདུལ་བྱའི་ངོས་ནས་སྣོད་དུ་རུང་བར་གྱུར་ན་ཆུ་ཟླ་ལྟར་
འབད་མེད་ལྷུན་གྲུབ་ཏུ་འབྱུང་བའི་རྩ་བ་ཅི་ལ་ཐུག་ན། ཤེས་སྒྲིབ་སྤང་བ་
342



ལ་ཐུག ཤེས་སྒྲིབ་མ་སྤངས་བར་དུ་འབད་རྩོལ་བྱས་ཏེ་སྐུ་གསུང་ཐུགས་ཀྱི་
མཛད་པ་མཛད་དགོས་པས་འབད་རྩོལ་ཅན་ལ་ལྷུན་གྲུབ་རྒྱུན་མི་འཆད་པ་
མི་འོང་། སངས་རྒྱས་ནི་འབད་རྩོལ་མི་དགོས་པའི་དེ་ལྟར་འབྱུང་བ་ཡིན་
ནོ། །སངས་རྒྱས་ཀྱི་རྫུ་འཕྲུལ་ནི། རིམ་བཞིན་འབྱོན་པ། སྐད་ཅིག་ལ་འབྱོན་
པ། ཐད་ཀ་དེ་ཉིད་དུ་སྣང་བ་སོགས་དང་། རྒྱུ་མཚན་དེ་དག་གིས་སངས་
རྒྱས་ཁོ་ན་སྐྱབས་སྟོན་པ་པོ་བླ་ན་མེད་པར་ཡིད་ཆེས་ཏེ། འདི་ལྟར་བདག་
ཅག་བྱིས་པ་རྣམས་ནི་ལས་འབྲས་སོགས་ཆོས་ཐམས་ཅད་ལྐོག་ཏུ་གྱུར་ནས་
ཆ་མེད་རྒྱུས་མེད་ལགས། ཡང་དག་པར་རྫོགས་པའི་སངས་རྒྱས་ཐུགས་རྗེས་
ཅན་ཁྱོད་ནི་ཤེས་བྱ་མཐའ་དག་ལྐོག་ཏུ་མ་གྱུར་པ་ཆ་ཡོད་རྒྱུས་ཡོད་ལགས་
པས། བདག་འཁོར་བ་དང་ངན་སོང་གི་འཇིགས་པ་མཐའ་དག་ལས་སྐྱོབ་
པའི་སྐྱབས་སྟོན་པ་པོ་མཛད་དུ་གསོལ། ཞེས་བློ་བཀལ་བ་དང་བླ་མ་བསྟེན་
པ་གཉིས་གནད་གཅིག་པ་ཡིན། བླ་མ་སངས་རྒྱས་ཀྱིས་སྐྱབས་གང་སྟོན་ན་
ཆོས་ཏེ། སྲིད་པའི་ཟུག་རྔུ་གཅོད་བྱེད་ལམ། །ངས་ནི་ཁྱེད་ཅག་རྣམས་ལ་
བསྟན། །དེ་བཞིན་གཤེགས་པ་བསྟེན་པ་སྟེ། །ཁྱེད་ཅག་རྣམས་ཀྱིས་བྱ་
དགོས་སོ། །ཞེས་གསུངས་ཤིང་། ཆོས་ལ་ཇི་ལྟར་སྐྱབས་སུ་འགྲོ་ན་ཐོབ་བྱ་
སེམས་ཀྱི་ཆོས་ཉིད་གློ་བུར་གྱི་དྲི་མ་དང་བྲལ་བའི་དག་བྱ་འགོག་བདེན་དེ་
ཐོབ་ན། དེ་ཐོབ་བྱེད་ཀྱི་ལམ་དེའི་ངོ་སྐལ་གྱི་སྤང་བྱ་དེ་ལས་གྲོལ་བའི་རྣམ་
གྲོལ་ལམ་ཐོབ་པར་འགྱུར་ལ། དེ་ཐོབ་པའི་དོན་དུ་ལམ་བསྒོམ་པའི་ཉོན་
མོངས་པའི་གཉེན་པོ་མཐའ་དག་ལྕགས་ཀྱུ་ལྟར་རྒྱུན་བསྲིངས་ཏེ་བསྟེན་པ་
343



ནི་ཆོས་ལ་སྐྱབས་སུ་འགྲོ་བ་ཡིན། འགོག་བདེན་ཐོབ་པའི་ཚེ་རང་ཉིད་
འཇིགས་པ་ལས་གྲོལ་བས་ན་ཆོས་ཀྱིས་དངོས་སུ་བསྐྱབས་པ་ཡིན། རེ་ཞིག་
དེ་འདྲ་ཞིག་ཤོད་ཐོངས་གསུངས། སྐྱབས་མཐར་ཐུག་སྲིད་ཞིའི་མཐའ་ལ་མི་
གནས་པའི་མྱང་འདས་ཐོབ་པ་ལ། སོ་སོ་སྐྱེ་པོའི་གནས་སྐབས་ནས་བརྡ་ཡི་
འགོག་པ་བསགས་ནས་སྤངས་རྟོགས་ཀྱི་ཆ་ཟླ་བ་ཚེས་པ་ལྟར་རིམ་བཞིན་་་་་
འཕེལ་དགོས་ཤིང་། དེ་ཡང་ཉོན་མོངས་མངོན་འགྱུར་བ་སོགས་སྐྱོན་སྣ་རེ་
འགག་པ་མཐོང་བ་ན་གློ་བུར་གྱི་དྲི་མ་གཏན་བྲལ་དུ་འགྲོ་བའི་བརྡའམ་སྔ་
ལྟས་ལ་བརྡ་ཡི་འགོག་པ་ཟེར། སྐྱེས་བུ་ཆུང་ངུའི་སྐབས་སྐྱབས་དངོས་ནི་མི་
དགེ་བཅུ་སྤོང་གི་ཚུལ་ཁྲིམས་སྐྱབས་འགྲོ་ལས་འབྲས་སྟོབས་བཞིའི་བཤགས་
སྡོམ་རྣམས་ཡིན་ལ། དེ་ཡང་ཆོས་ཞེས་པ་རང་གི་སེམས་ཉོན་མོངས་པའི་
དབང་དུ་མི་གཏང་བ། སྲོག་གཅོད་སོགས་བཞི་ནས་བཟུང་སྤོང་སེམས་
བསྟེན་པ་དང་། གཞི་བསམ་པ་སྦྱོར་བ་མཐར་ཐུག་ཐམས་ཅད་དགེ་སེམས་
ཁོ་ནས་ཟིན་པའི་དགེ་བ་བཅུ་སོགས་བསྒྲུབ་པའི་བློ་རྒྱུན་དུ་མི་བརྗེད་པར་་་་་
དྲན་པ་ཐུ་རེ་བ་ལ་འབད་དགོས་ཏེ། དགོན་པ་བའི་ཞལ་ནས། ཇོ་བོའི་
གདམས་ངག་འདི་ལ་བརྟེན་ནས་སྒོ་གསུམ་ལ་དྲན་པའི་སོ་བཙུགས་ནས་་་་་
འདུག་པ་ལས་གཞན་མི་འདུག་གསུངས་པ་ལྟར་རོ། །སྐྱེས་བུ་ཆུང་ངུའི་
སྐྱབས་སྒྲུབ་པའི་ཟླ་གྲོགས་ནི། འཆི་བ་རྗེས་སུ་དྲན་པ་སོགས་སྐྱེས་བུ་ཆུང་
ངུའི་ཆོས་ལ་བློ་ཁ་ཕྱོགས་པ་ཡན་ཆད་ལ་བྱ་དགོས་ལ། དེས་འབྲིང་དང་ཆེན་
པོ་ལའང་ཤེས་ནུས་སོ། །དགེ་འདུན་དཀོན་མཆོག་མཚན་ཉིད་པ་ནི་
344



འཕགས་པའི་གང་ཟག་བདུད་བྱེ་བ་དུང་ཕྱུར་གྱིས་ཀྱང་ཆོས་དང་གང་ཟག་
གི་བར་དུ་དབྱེན་མི་ཚུགས་པ་འགོག་ལམ་མངོན་དུ་བྱས་པའི་མཐུས་ཆོས་ལ་
ཐེ་ཚོམ་མི་ཟ་བ་དེ་དག་གི་ཡོན་ཏན་རྣམས་བསམ་ལ། སྐྱབས་དཀོན་མཆོག་
གསུམ་ལ་ཇི་ལྟར་སྐྱབས་སུ་འགྲོ་ན། ཡོན་ཏན་དེ་དག་ཐོབ་འདོད་སྒོ་ནས།
དཔེར་ན་ཆུ་ཆེན་པོས་ཁྱེར་བ་ལ་ཆུའི་ཕ་རི་ན་མི་སྟོབས་ལྡན་རང་ཉིད་ལ་
བུ་ལྟར་བརྩེ་བའི་མི་མཐོང་ན་རེ་ལྟོས་བཅས་འོ་དོད་འབོད་པ་ལྟར། རང་
དང་སེམས་ཅན་ཐམས་ཅད་ལས་ཉོན་གྱི་ཆུ་བོའི་ཤུགས་ཀྱིས་འཁོར་བ་སྡུག་
བསྔལ་གྱི་རྒྱ་མཚོར་ཁྱེར་བ་ལས་ད་ལྟ་ཉིད་དུ་སྐྱབས་སུ་གསོལ་སྙམ་པའི་རེ་
ལྟོས་ཀྱི་བློ་ལིང་བཀལ་བྱས་ལ། རྐང་གཉིས་རྣམས་ཀྱི་མཆོག་སངས་རྒྱས་
བཅོམ་ལྡན་འདས་རྣམས་ལ་སྐྱབས་སུ་མཆིའོ། །བདག་འཁོར་བ་དང་ངན་
སོང་གི་འཇིགས་པ་ལས་སྐྱོབ་པའི་སྐྱབས་སྟོན་པ་པོ་མཛད་དུ་གསོལ།
འཇིག་རྟེན་པའི་ལམ་གྱི་ཆགས་བྲལ་འདོད་ཆགས་དང་བྲལ་བ་རྣམས་ཀྱི་་་་་
མཆོག དམ་པའི་ཆོས་འགོག་ལམ་གྱི་བདེན་པ་རྣམས་ལ་སྐྱབས་སུ་མཆིའོ། །
བདག་འཁོར་བ་དང་ངན་སོང་གི་འཇིགས་པ་ལས་སྐྱོབ་པའི་སྐྱབས་དངོས་
མཛད་དུ་གསོལ། །འཇིག་རྟེན་རང་འགའ་བ་ཚོགས་པ་སོགས་ཚོགས་དེ་
རྣམས་ཀྱི་མཆོག་འཕགས་པའི་དགེ་འདུན་རྣམས་ལ་སྐྱབས་སུ་མཆིའོ། །
བདག་འཁོར་བ་དང་ངན་སོང་གི་འཇིགས་པ་ལས་སྐྱོབ་པའི་སྐྱབས་སྒྲུབ་་་་་
པའི་གྲོགས་མཛད་དུ་གསོལ་སྙམ་དུ་སྐྱབས་སུ་འགྲོ་བ་ནི་སངས་རྒྱས་ཀྱི་་་་་
བསྟན་པའི་ནང་དུ་ཚུད་ཅིང་། དཔེར་ན་སྐྱབས་འགྲོ་དང་ལྡན་པ་ནི་གྲྭ་ཚང་
345



གི་ནང་དུ་ཚུད་པ་དང་འདྲ། གྲྭ་ཚང་དུ་ཞུགས་པ་ཙམ་གྱིས་མི་འོང་བསྒྲིགས་
ཁུར་དགོས་པ་ལྟར་སྐྱབས་འགྲོ་མི་གཏོང་བའི་ཐབས་སྐྱབས་འགྲོའི་བསླབ་
བྱ་ལ་སློབ་དགོས་ལ། བསྒྲིགས་དང་འགལ་ན་གྲྭ་ཚང་ནས་འབུད་པ་ལྟར། །
སྐྱབས་འགྲོའི་བསླབ་བྱ་དང་འགལ་ན་སྐྱབས་འགྲོ་གཏོང་བས་སོ། །བྱ་ནི་
ནམ་མཁའ་ལ་འགྲོ་ཡང་མིག་ས་ལ་བལྟས་ནས་ཟས་འཚོལ་བ་ལྟར། སངས་
རྒྱས་རྣམས་ཆོས་དབྱིངས་ལ་གནས་ཀྱང་ཐུགས་རྗེའི་སྤྱན་གྱིས་དུས་རྟག་ཏུ་
གཟིགས་ས་སེམས་ཅན་ཡིན། སེམས་ཅན་ལ་གནོད་འཚེ་བྱས་ན་ཆོས་དང་
འགལ་ཞིང་སངས་རྒྱས་དང་བྱང་སེམས་ཐམས་ཅད་ལ་གནོད་པར་འགྱུར་
ལ། རང་ཉིད་ཀྱི་སྐྱབས་འགྲོ་གཏོང་བའི་ཉེས་པ་རྣམས་འབྱུང་སྟེ། དཔེར་ན་
རྒྱལ་པོ་ལ་སྐྱབས་སུ་སོང་ནས་རྒྱལ་པོའི་བུ་ལ་གནོད་པ་བྱས་པ་བཞིན་ནོ། །
སངས་རྒྱས་ཀྱི་བསྟན་པ་མ་ལུས་པར་ནུབ་པའི་ཚེ་གོས་ལ་ཚོས་མི་ལེན་པས་
ཆོས་གོས་གྱོན་མཁན་གཅིག་ཀྱང་མི་འོང་། འཇིག་རྟེན་གྱི་ཁམས་ན་སྐུ་
གསུང་ཐུགས་རྟེན་ཇི་སྙེད་ཡོད་པ་རྣམས། གནས་བརྟན་བཅུ་དྲུག་གིས་
སྡིགས་མཛུབ་མཛད་ནས་སྐུ་གསུང་ཐུགས་རྟེན་མ་ལུས་པ་གནས་གཅིག་ཏུ་
འདུས་ནས་མཆོད་རྟེན་གཅིག་གི་ནང་དུ་བཞུགས་པར་འགྱུར། མཆོད་རྟེན་
དེ་ལ་གནས་བརྟན་བཅུ་དྲུག་གིས་ཕྱག་དང་སྐོར་བ་མཛད་ནས་གནས་་་་་་་
བརྟན་ཐམས་ཅད་སྐུ་ལྷག་མེད་དུ་མྱ་ངན་ལས་འདའ་བར་མཛད། དེ་ལྟར་
ན་ད་ལྟ་སྐྱབས་འགྲོའི་བསླབ་བྱ་རྒྱས་པར་བཤད་པ་ལྟར། སངས་རྒྱས་ཀྱི་སྐུ་
འདྲ་ཆག་དུམ་དང་གསུང་རབ་ཡིན་ན་ཡི་གེ་ན་གཅིག་དང་རབ་བྱུང་གི་ན་
G
346



བཟའ་ལྷན་པ་ཧྲུལ་བོ་ཡན་ཆད་ལ་ཕྱག་མཆོད་པའི་རྟེན་དུ་བྱེད་དགོས་པར་
རྒྱུ་མཚན་དེས་ཤེས་པར་ཡོང་གསུངས། དེ་ཡང་ལས་འབྲས་ལ་ཡིད་ཆེས་
མེད་ན་སྐྱབས་འགྲོ་འོང་བའི་རེ་བ་མེད་དེ། ཆོས་ཀྱི་མགོ་ལས་འབྲས་ནས་
འཇུག་དགོས། བོད་འདི་སངས་རྒྱས་ཀྱི་བསྟན་པ་ས་དར་རྡོ་དར་ཡིན་ཟེར་
ཡང་། ན་ཚ་སྡུག་བསྔལ་མི་འདོད་པ་ཆེན་པོ་ཞིག་བྱུང་བྱུང་སྟེ་དོ་གལ་ལ་
ཐུག་པ་ན། མི་འདོད་པ་འདི་དག་རང་གི་ལས་ལས་བྱུང་ཟེར་མཁན་ཤིན་ཏུ་
དཀོན་པ་འདུག འདྲེ་སུ་ཞིག་ལས་གནོད་འདུག་ཟེར་ནས་ལེ་ལན་གཞན་
ལ་བདའ་བ་མང་པོ་ཁོང་ཁྲོ་ལངས་ནས་དེ་དག་བཟློག་ཐབས་བྱས་ཀྱང་།
ལས་འབྲས་ལ་རྨོངས་ནས་བྱས་པས་སྡུག་ཏུ་འགྲོ་བ་ལས་མི་འོང་། སངས་
རྒྱས་ལ་དྲིས་ན་མི་འདོད་པ་འདི་དག་གང་ལས་བྱུང་ན་ཁྱོད་ཀྱིས་དུས་་་་་་་
འདིའི་སྐབས་ལས་འདི་བསགས་པས་མི་འདོད་པ་འདི་བྱུང་གསུང་རྒྱུ་ཁོ་ན་
ཞིག་མ་གཏོགས་གཞན་ལ་ལེ་ལན་བདའ་ས་གང་ཡང་མེད། རང་ཉིད་ཁ་
སྟབས་བཟོ་ལྟ་བྱུང་ཞིང་འབྱོར་བའི་ཚེ་རང་ལ་དགའ་མཁན་དང་འཁོར་་་་་
མཁན་མང་པོ་ཡོང་བ་དགེ་བའི་འབྲས་བུ་སྨིན་པའི་སྐབས་ཡིན། དགེ་
འབྲས་སྨིན་ཚེ་ཆོས་ལ་དཀའ་སྤྱད་མ་བྱས་པར་སྐྱིད་པོ་བྱས་ནས་བསྡད་ན་་་་
དགེ་འབྲས་ཟད་ནས་འགྲོ། མི་དགེ་བའི་འབྲས་བུ་སྨིན་ཚེ་རང་གིས་ཕར་
དྲིན་གྱིས་བསྐྱངས་པ་ཡིན་ཡང་ཚུར་མི་བལྟ་ཞིང་འཁོར་མཁན་མི་ཡོང་བ་ནི་
གཞན་སུས་ཀྱང་མ་ལན། རང་གིས་མི་དགེ་བ་བསགས་པའི་ལས་རང་ལ་
སྨིན་པ་ཡིན། འབྱོར་ན་འབྱོར་བ་དེ་ག་ལས་འབྲས་བསམས་ནས་རློམ་
347



སེམས་དང་ང་རྒྱལ་མེད་པར་བྱ། མ་འབྱོར་ན་མ་འབྱོར་བ་དེ་ག་ལས་འབྲས་
བསམས་ནས་མ་འབྱོར་བ་དགྲ་གདོན་ནད་སོགས་མི་ལེགས་པ་དེ་དག་ལ་མི་
འདོད་པ་བྱས་ཀྱང་མི་ཕན། དེས་ལས་ངན་མང་པོ་དག་འགྲོ་བས་མི་འདོད་
རྒྱུ་མི་འདུག འཕགས་པ་རྣམས་ལུས་ན་བའི་ཚོར་བ་སྡུག་བསྔལ་ཡོད་ཀྱང་
ཡིད་མི་བདེ་མེད་པས་མཁས་པ་ཟེར། སོ་སྐྱེ་ཐ་མལ་པ་རྣམས་ལུས་ན་ན་
སེམས་ཀྱང་མི་བདེ། ལུས་ན་བའི་སྟེང་སེམས་ན་བ་སྣོན་མཁན་ལ་བྱིས་པ་
ཟེར། རྒྱལ་སྲས་རིན་པོ་ཆེ་བསྙུངས་པ་ན་སྔར་རྨི་ལམ་གྱི་དགེ་སྦྱོར་ཟིན་
གྲབས་ཡོད་ཀྱང་བར་སྐབས་སུ་ཉམས་པ་དོ་ཞག་ན་བ་འདིས་སོར་ཆུད་པས་
ཤིན་ཏུ་ལེགས་གསུངས། ལས་འབྲས་ནི། དཔེར་ན་ཤོག་བུ་ལ་ཐེལ་ཙེ་
བརྒྱབ་པ་ལྟར་ཐེལ་ཙེ་ལ་རི་མོ་སྐྱོག་གེ་ཞིག་ཡོད་ན། ཤོག་བུ་ལ་ཡང་རི་མོ་
སྐྱོག་གེ་དོད་འོང་། དེ་བཞིན་དུ་ད་ལྟ་མིག་བལྟ་ཡག་ཉེས་དང་ཚིག་སྨྲས་
ཡག་ཉེས་ཅི་ལྟར་བྱས་པ་དེ། དེ་མ་ཐག་ནས་སེམས་ལ་དོད་ནས་འདུག་
འོང་། དེས་ན་སྐྱིད་རུང་སྡུག་རུང་ལས་འབྲས་བསམ་དགོས། མང་པོའི་ནང་
དུ་འདུག་ཀྱང་ལས་འབྲས་བསམ། གཅིག་པུར་འདུག་ཀྱང་ལས་འབྲས་
བསམ། མཚན་མོ་ཉལ་བའི་གཉིད་སད་སྐབས་ཀྱང་ལས་འབྲས་བསམས་ཏེ་
མི་ཉམ་བར་ཡར་ལངས་ཏེ། སངས་རྒྱས་ཆོས་ཚོགས་མ་སོགས་དགེ་སྦྱོར་ལ་
འབད། ཉིན་མོ་མང་པོའི་ནང་དུ་སེམས་གཡེངས་ན་མི་རུང་སྙམ་ནས་ལས་
འབྲས་བསམ་ལ་སྒོ་གསུམ་དགེ་བའི་ཕྱོགས་ལ་དྲན་པ་བརྟེན་ནས་དགེ་བ་ལ་
ཡང་ཡང་འདྲིས་པའི་མྱོང་བ་འདོན་དགོས། བཤད་རྒྱུ་ཙམ་དཔེ་ཆ་བལྟས་
348



སློབ་གཉེར་བྱས་ན་བཤད་ཐུབ་པ་ལ་དཀའ་ལས་ཅི་ཡོད། བཤད་ཐུབ་པ་
ཙམ་ལ་གོ་བ་ཟེར། དེས་སེམས་ལ་མི་ཕན། ལས་འབྲས་ལ་ཡིད་ཆེས་པའི་
མྱོང་བ་ཞིག་མེད་ན་ངེས་འབྱུང་དང་སྙིང་རྗེ། བྱང་ཆུབ་ཀྱི་སེམས། ཡང་
དག་པའི་ལྟ་བ། བསྐྱེད་རྫོགས་སོགས་གང་ཡང་ཡོང་བའི་གཞི་མེད། ཇོ་བོས་
བླ་མ་ཨ་ཝ་དྷུ་ཏི་པ་ལ་གསོལ་བ་བཏབ་ཀྱང་ཆོས་མི་གསུང་བ་ལ། ལམ་
འགག་འཕྲང་དོག་པ་ན་མཎྜལ་ཕུལ་ཅིག་གསུངས་ནས་མཎྜལ་ཕུལ་བ་ན།
ཇི་སྲིད་ལས་ཀྱི་དབང་གིས་སྐྱེ་བ་ལེན་མི་དགོས་པར་མ་གྱུར་པ་དེ་སྲིད་དུ་་་་
ལས་འབྲས་ཕྲ་ཞིང་ཕྲ་བ་ལ་འཛེམ་དགོས་པ་འདུག གྲུབ་པ་ཐོབ་པ་དང་
རིག་པའི་གནས་ལྔ་ལ་མཁས་པའི་བཎྜི་ཏས་ལས་འབྲས་ཕྲ་མོ་ལ་མ་འཛེམས་
པས་འདི་དང་འདི་ཡི་དྭགས་སུ་སྐྱེས། འདི་དང་འདི་དམྱལ་བར་སྐྱེས་
གསུངས། སངས་རྒྱས་འཁོར་བ་འཇིག་གི་དུས་ཆོས་སྨྲ་མཁས་པའི་སྤྱོད་པ་
དང་ལྡན་པ་འཁོར་མང་བ་ཐམས་ཅད་ཀྱིས་སངས་རྒྱས་དང་འདྲ་བ་བསྙེན་
བཀུར་བ་གཅིག་ཡོད་པ་དེས། རྙེད་པ་ཐམས་ཅད་རང་གཅིག་པུས་ལོངས་
སྤྱད་ཅིང་། དགེ་སློང་དེས་གཞན་ལ་ཁ་མི་སྙན་པ་སྨྲས་པས་ངན་སོང་དུ་
སྡུག་བསྔལ་མྱོང་། ཕྱིས་ཤཱཀྱའི་རྒྱལ་པོ་བྱོན་པ་ན་ཀླུ་ལོང་བ་ཞིག་ཏུ་གྱུར་ཏེ་
ཆུ་ཚན་ནང་དུ་འཚོད། སློབ་མ་རྣམས་ཀྱང་སྦལ་བ་དང་སྲིན་བུར་གྱུར་ནས་
སློབ་དཔོན་དེའི་ལུས་ལ་ཟ་བར་བྱེད། སངས་རྒྱས་འོད་སྲུངས་ཀྱི་དུས་དགེ་
སློང་ཞིག་གིས་ཡུར་བ་ལ་མཆོང་བ་ལ་ཁྱོད་རབ་ཏུ་མྱུར་ཏེ་སྤྲེའུ་དང་འདྲའོ་
སྨྲས་པས་སྤྲེའུར་སྐྱེས། དགེ་ཚུལ་ཙུན་ཏས་དགེ་སློང་སྐད་མི་སྙན་པ་ཞིག་
349



གིས་བསྟོད་དབྱངས་ལེན་པ་ལ་ཁྱོད་ཀྱི་དབྱངས་ནི་ཁྱི་ཟུག་པ་དང་འདྲའོ་་་་
སྨྲས་པས་ཁྱིར་སྐྱེས། མོའུ་འགལ་གྱི་བུས་སྔོན་རང་གི་མ་ལ་ཁྲོས་ཏེ་འདིའི་
རྐང་ལག་འདམ་བུ་ལྟར་བཅོམ་པ་འགའ་མེད་དམ། ཞེས་སྨྲས་པས་གང་
ཟག་རླབས་པོ་ཆེ་དེ་ལྟ་བུར་གྱུར་ཅིང་མུ་སྟེགས་ཀྱིས་རྐང་ལག་འདམ་བུ་་་་་
ལྟར་བཅོམ་ནས་གྲོངས། དགྲ་བཅོམ་པ་གྲགས་པས་སྔོན་རང་གི་བུད་མེད་
ལ་འཁྲིག་པའི་བསམ་པ་མེད་ཀྱང་ཆགས་སེམས་ཀྱིས་རེག་ཅིང་འཁྲིག་ཚིག་
སྨྲས་པས་དམྱལ་བར་སྐྱེས། མི་ལུས་ལྔ་བརྒྱར་ལག་པ་གཡས་སྐམ། ད་ལྟ་
ཡང་གཡས་མི་བདེ། བསྐྱེད་རིམ་རྫོགས་རིམ་ལ་བསྐལ་པ་མང་པོར་སྒྲུབ་པ་
བྱས། དངོས་གྲུབ་མང་པོ་ཐོབ་ཀྱང་སྡིག་པས་གོས་ན་དམྱལ་བར་སྐྱེ་བ་མང་
པོ་ཡོད་གསུངས་པས། ཡོན་ཏན་གང་ལས་ཀྱང་སྡིག་པ་མི་དགེ་བ་བཅུ་ལ་
འཛེམ་པ་གལ་ཆེ། རྭ་སྒྲེང་དུ་བཙུན་པ་ཞིག་སྐོར་བ་བྱེད་པ་ལ། སྟོན་པ་རིན་
པོ་ཆེའི་ཞལ་ནས། སྐོར་བ་བྱེད་པ་ཡང་དགའ་ཡང་། དེ་བས་ཆོས་ཤིག་བྱས་
ན་མི་དགའ་འམ་གསུངས། དེ་བཞིན་དུ་ཕྱག་དང་ཀློག་དང་ཁ་འདོན་དང་
ཏིང་ངེ་འཛིན་སྒོམ་པ་ཐམས་ཅད་རེ་རེ་ལའང་དེ་དག་དགའ་མོད་ཀྱང་།
དེ་བས་ཀྱང་ཆོས་ཤིག་བྱས་ན་མི་དགའ་འམ་གསུངས་པ་ན། འོ་ན་ཆོས་ཇི་
ལྟར་བྱ་ཞུས་པ་ན་ཚེ་བློས་ཐོངས་ལན་གསུམ་གསུངས། ཆོས་དང་འཇིག་
རྟེན་གང་ཡང་མ་ནུས་པ་ཟས་གོས་གང་རྙེད་ཙམ་ལ་བརྟེན་ནས་སྤྲང་འཁྱམ་
དུ་འགྲོ་བ་རྣམས་ཚེ་བློས་བཏང་བ་མ་ཡིན་ཏེ། དེ་དག་ལ་ཟས་གོས་ཕུན་
སུམ་ཚོགས་པ་བྱུང་ན་ཆོག་ཤེས་མེད་པའི་ཕྱིར། ཚེ་བློས་བཏང་ཟེར་བ་པཎ་
350



ཆེན་བློ་བཟང་ཆོས་ཀྱི་རྒྱལ་མཚན་དང་། རྒྱལ་བ་ལྔ་བ་ལྟ་བུ་ཡིན་ཏེ། པཎ་
ཆེན་ཆོས་ཀྱི་རྒྱལ་མཚན་གྱིས་དམ་ཚིག་གི་རྡོར་དྲིལ་དང་ཆོས་གོས་རྣམ་་་་་
གསུམ་ཙམ་ལ་ངའི་ཡིན་སྙམ་པ་འདུག གཞན་ཆས་ནོར་གང་ལ་ཡང་ངའི་
ཡིན་སྙམ་པའི་བདག་བཟུང་མེད་གསུངས་པ་དང་། རྒྱལ་བ་ལྔ་བས་ང་ལ་རྒྱུ་
ནག་རྒྱལ་པོ་སོགས་མཐོ་དམན་ཐམས་ཅད་ཀྱིས་གཅེས་ནོར་ཐམས་ཅད་་་་་་
ཀྱིས་བསྙེན་བཀུར་བྱེད་པ་འདི་ངས་དབང་སྡུད་བྱས་པ་མ་ཡིན། སྟོབས་
ཀྱིས་བསྡིགས་པ་མེད་པར་འགྲོ་ཀུན་འདུད། གསུངས་པ་ལྟར། ངས་ཚུལ་
ཁྲིམས་རྣམ་དག་བསྲུངས་ཕྱི་དྲོའི་ཁ་ཟས་ཙམ་ཡང་ཟ་མ་མྱོང་བ་དྲུང་ན་་་་་་
ཡོད་པ་རྣམས་ཀྱིས་ཤེས་པ་ལྟར་ཡིན་པས་ཚུལ་ཁྲིམས་གྱི་ཕན་ཡོན་ཡིན་་་་་་
གསུངས། ཚེ་བློས་བཏང་གི་ཚད་ནི། འགྲོ་བ་མ་ཡིན་པ་བཞིས་མི་འགྲོ་བ་སྟེ།
ཉེས་པ་འབྱུང་མི་འབྱུང་ལ་རྟོག་དཔྱོད་མི་བྱེད་པ་དང་། ཉེས་པ་འབྱུང་
བར་ཐེ་ཚོམ་ཟ་ནའང་གྱིས་ལ་ཐོངས་སྙམ་པ་རྨོངས་པས་ཆོས་ལ་འདའ་བ་་་
ཟེར། རྨོངས་པས་མི་འགྲོ་བ་ནི་སངས་རྒྱས་འཁོར་བཅས་ཀྱིས་གསེར་ཁ་བྱེ་
བ་གཟིགས་པའི་ཚེ། དུག་ཁྱབ་པ་འདུག་དུག་དྲག་པོ་འདུག་གསུངས་ནས་
སྤོང་བ་ལྟ་བུའོ། །ཉེས་པ་འབྱུང་བ་ཤེས་ཀྱང་འདོད་ཆགས་ཀྱི་དབང་དུ་སོང་
ནས་སྡིག་པ་ཕྲ་མོ་ལ་མི་འཛེམ་པ་ནི་འདུན་པས་ཆོས་ལ་འདའ་བ་ཟེར།
འདུན་པས་མི་འགྲོ་བ་ནི། ཉེས་བྱས་ཕྲ་མོ་འདི་སྤྱོད་དང་ཚེ་འདིའི་ཕུན་
ཚོགས་འདི་སྟེར་ཟེར་ཡང་ཚེ་འདི་ཡི་ཕུན་ཚོགས་ཀྱིས་མི་འཚེངས། ་ ཉེས་
བྱས་ཕྲ་མོས་ཀྱང་དམྱལ་བར་འཕེན་པ་འདུག་སྙམ་དུ་ཆོས་ལས་མི་འདའ་་་་
351



བའོ། །ཞེ་སྡང་གིས་མི་འགྲོ་བ་ནི། བྲམ་ཟེ་ཞིག་གིས་དགེ་སློང་ལམ་ལ་ཕེབས་
པ་ཞིག་ལ་ཉེས་མེད་དུ་རྟ་དབྱུག་གིས་བསྣུན་ཏེ་དབུ་ཀླད་པ་ཙར་རེ་བྱས་པ།
སླར་བཟོད་པ་ཕུལ་བའི་ཚེ་མགོ་ཀླད་པ་ཙར་རེ་བཟོད་དོ་གསུངས་པ་ལྟ་་་་་
བུའོ། །འཇིགས་པས་མི་འགྲོ་བ་ནི། ཉེས་པ་ཕྲ་མོ་འདི་མི་བྱེད་ན་ཁྱོད་ཀྱི་ཤ་
ཁམ་རེ་ནས་བཅད་ནས་སྡུག་གསོད་དུ་གཏང་བ་ཐེ་མི་ཚོམ་ཟེར་ཡང་། ཚེ་
འདིར་ཇི་ལྟར་སྡུག་བསྔལ་ཡང་མིའི་སྡུག་བསྔལ་ཡིན་པས་ཡུན་ཐུང་། ཉེས་
བྱས་ཕྲ་ཡང་དམྱལ་བར་སྐྱེས་ན་སྡུག་བསྔལ་དང་ཚེ་ཚད་དེ་ཙམ་ཅིའི་ཕྱིར་་་
བཟོད་སྙམ་དུ་ཆོས་ལས་མི་འདའ་བའོ། །འདི་བཞི་ལས་འབྲས་ལ་ཡིད་ཆེས་
པའི་ཚད་དང་། སྐྱེས་བུ་ཆུང་ངུའི་རྟོགས་པ་སྐྱེས་པའི་ཚད་ཡིན་གསུངས།
སྟོང་གསུམ་སྣོད་བཅུད་རྣམས་ཚངས་པས་བྱས་ཟེར་བ་ལ། སངས་རྒྱས་ཀྱིས་
ཚངས་པ་ལ་གསུངས་པ། སེམས་ཅན་གྱི་མིག་ནས་མཆི་མ་བྱུང་བ་རྣམས་
ཁྱོད་ཀྱིས་བྱས་སམ་གསུངས་པར། ཚངས་པས་མ་ལགས་སོ། །ཞེས་ཞུས། མེ་
ལོང་ལ་གཟུགས་བརྙན་ཤར་བ་འདི་ཁྱོད་ཀྱིས་བྱས་སམ་གསུངས་པར་མ་་་་
ལགས་སོ་ཞུས། དེ་འདྲ་མང་པོ་ཐམས་ཅད་ཀྱི་ལན་དུ་མ་ལགས་སོ་ཞུས་ནས་
མཐར་སངས་རྒྱས་ཀྱིས་ཚངས་པ་ལ། ད་ནས་བཟུང་ཁྱོད་ཀྱིས་སྣོད་བཅུད་
ལེགས་ཉེས་སྣ་ཚོགས་པ་འདི་ཐམས་ཅད་སེམས་ཅན་རང་རང་གི་ལས་ཀྱི་་་༌་
འབྲས་བུ་ཁོ་ན་ཡིན་གྱི། ང་ཚངས་པས་བྱས་པ་ནི་གཅིག་ཀྱང་མེད་དོ་ཞེས་
སྨྲོས་ཤིག་ཅེས་བཀའ་བསྩལ་ཏེ། དེས་ན་དགེ་མི་དགེ་གཉིས་ཀྱི་རྣམ་སྨིན་རྒྱུ་
མཐུན་བདག་འབྲས་རྣམས་བསམ་ལ། དེ་དག་གི་རྒྱུ་ལས་དཀར་ནག་གཉིས་
352



དང་ཁྱད་པར་མི་དགེ་བའི་ལས་ལ་འཇིགས་དགོས་ཏེ། རང་རེ་ཐོག་མ་མེད་
པ་ནས་དུག་གསུམ་གྱི་དབང་དུ་སོང་སྟེ་སྒོ་གསུམ་གཡོ་བ་སེམས་བྱུང་སེམས་
པ་ལས་ཀྱི་བག་ཆགས་སྣ་ཚོགས་པ་ཞིག་སེམས་ལ་བཞག་པ་རྣམས་རྐྱེན་དང་
འཕྲད་ན་རྣམ་སྨིན་འབྱིན་ནུས་ལ་དགོངས་ནས། ལས་འབུ་སྲིན་གྱི་རྒྱབ་
དང་འདྲ་བ་དེ་ཨ་རེ་འཇིགས། ཞེས་བཀའ་གདམས་པ་རྣམས་གསུངས། ཤི་
བའི་རྗེས་སུ་ལུས་དང་གྲིབ་མ་བཞིན། །དཀར་ནག་ལས་འབྲས་ཕྱི་བཞིན་
འབྲང་བ་ལ། །ཞེས་པ། རྗེ་དགེ་ལེགས་རྒྱ་མཚོའི་ཞལ་ནས། དཔེར་ན་ཕ་
བོང་སྟེང་བྱ་ཞིག་བབས་ནས་འདུག་པའི་ཚེ་གྲིབ་མ་ལུས་ཀྱི་འོག་ན་ནག་་་་་་
སྒོར་རེ་ཡོད། བྱ་དེ་ནམ་མཁའ་ལ་འཕུར་ནས་གར་སོང་བའི་རྗེས་སུ་གྲིབ་
མ་དེ་ཉིད་འབྲལ་བ་མེད་པར་འབྲངས་ནས་འོང་། བྱ་ནམ་མཁའི་དབྱིངས་
མཐོན་པོར་སོང་བའི་ཚེ་གྲིབ་མ་ཡོད་ཀྱང་ས་ལ་མི་མངོན་ཞིང་། བྱ་དེ་
ཉིད་ས་ལ་བབས་པའི་ཚེ་གྲིབ་མ་དེ་ཉིད་ལུས་ཀྱི་འོག་ཏུ་ནག་སྒོར་རེ་འཁོར་
འོང་། བྱ་ཕ་བོང་སྟེང་འདུག་སྐབས་དང་འདོད་ཁམས་ཀྱི་རྟེན་ལ་མི་དགེ་བ་
བསགས་དུས་གཉིས་འདྲ།་ བྱ་གར་སོང་གྲིབ་མ་རྗེས་སུ་འབྲང་བ་དང་
སེམས་ཅན་དེ་ཤི་ནས་གར་སོང་ལས་དེ་རྗེས་སུ་འབྲང་བ་གཉིས་འདྲ། བྱ་
མཐོན་པོར་སོང་ཚེ་གྲིབ་མ་མི་མངོན་ཡང་མཐར་ས་ལ་བབས་ཚེ་གྲིབ་མ་་་་་
འཁོར་ཡོང་བ་དང་། སེམས་ཅན་དེ་སྲིད་རྩེར་སྐྱེས་ཚེ་ངན་འགྲོར་འཕེན་
བྱེད་ཀྱི་ལས་དེ་མི་མངོན་ཡང་ཏིང་ངེ་འཛིན་གྱི་འཕེན་པ་ཟད་ནས་ངན་་་་་་
འགྲོའི་ལས་མཐུ་ཅན་དུ་སོང་བའི་ངན་འགྲོར་འཕེན་པའི་སྐབས་གཉིས་་་་་
353



འདྲ་གསུངས། འཆི་བ་དང་ལས་འབྲས་བསམས་ཏེ་སྟོབས་བཞིའི་བཤགས་
སྡོམ་སོགས་དགེ་སྦྱོར་ཇི་ལྟར་བྱ་ན། རྣལ་འབྱོར་པ་ཕྱག་ཁྲི་མཆོག་གིས།
སྔར་གྱི་བྱ་བ་ལ་ཚེ་འདིའི་བྱ་བ་ཅུང་ཟད་རེ་འདྲེས་འདུག་པར་གཟིགས་་་་་་
ནས་འཁོར་རྣམས་དྲང་བོར་སྨྲས་པ་ཐམས་ཅད་ཀྱི་དབུ་ཐོག་ཞབས་ཕོག་་་་་་
མང་པོ་ཞིག་གསུངས་ནས། ད་ནས་ང་མཚམས་བྱེད་རྒྱུ་ཡིན་གསུངས།
གཞན་རྣམས་ཀྱི་བསམ་པ་ལ་སྒོ་བཅད་ནས་བཞུགས་སམ་སྙམ་ཡང་། །
འབྲོམ་རིན་པོ་ཆེ་ནི་ཤུག་གསེབ་ན་མི་སུ་དང་འགྲོགས་འདྲིས་མི་མཛད་ཅིང་
མི་ཐམས་ཅད་ཀྱིས་མཐོང་སར་ཕར་ཕེབས་ཚུར་ཕེབས་དགེ་སྦྱོར་ཁོ་ན་་་་་་་
མཛད་ཅིང་བཞུགས། དེ་ནས་འབྲོམ་རང་ལ་བློ་ཉེ་ཤོས་ཤིག་མཇལ་དུ་ཕྱིན་
པ་ན་འབྲོམ་ཉིད་མཚན་བརྗོད་གསུང་སྐབས་སུ་འདུག ཕྱག་གིས་ཕེབས་ཞུ་
ཟེར་བའི་བརྡ་ཞིག་གནང་། གཞན་ཅི་ཡང་མི་གསུང་བར་ཞལ་འདོན་
མཛད། མཚན་བརྗོད་ཚར་ན་ཅིག་གསུང་འོང་བསམམ་ཀྱང་ཚིག་གཅིག་མི་
གསུང་བར་ཞལ་འདོན་གཞན་གྱི་དབུ་འཛུགས། དེ་ཚར་ཡང་ཡང་གཞན་གྱི་
དབུ་བཙུགས་ནས་ཅི་ཙམ་བསྒུགས་ཀྱང་ཚིག་གཅིག་མ་གསུང་། འཇིག་རྟེན་
ཆོས་བརྒྱད་ཚེ་འདིའི་བྱ་བ་ལ་མཚམས་བཅད་ཚུལ་དེ་ལྟ་བུ་ཡིན་འདུག རྗེ་
དགེ་ལེགས་རྒྱ་མཚོ་མཇལ་མཁན་གྱིས། ཆོས་ཀྱི་དྲི་བ་ཞུས་ན་ཆོས་བཤད་
སྐབས་དང་མཐུན་པ་ཅུང་ཟད་རེ་མཛད། ཚེ་འདིའི་བྱ་བ་གླེང་བའི་མགོ་
བརྩམས་ན་དེ་མ་ཐག་རབ་འབྱམས་པ་རང་ཕེབས་ཕེབས་གསུངས་ནས་་་་་་
ཆོས་བརྒྱད་ཚེ་འདིའི་བྱ་བ་ཚིག་གཅིག་གིས་ལན་མི་འདེབས། སྨྲ་བ་མང་བ།
354



-
འགྲོ་འདུག་མང་བ། བྱ་བ་མང་བ། རྩོད་པ་མང་བ་རྣམས་དགྲ་བཅོམ་པ་
ལའང་མཐོང་ཆོས་བདེར་གནས་ཀྱི་ཏིང་ངེ་འཛིན་ལས་ཉམས་པར་བྱེད་་་་་་
པའི་ཆོས་ཡིན་ན། ད་ལྟ་ལས་དང་པོ་བས་དགེ་རྩ་ཉམས་པར་བྱེད་པ་སྨོས་
ཅི་དགོས། དེ་ན་ཚེ་འདིའི་སྣང་ཞེན་ལ་གཉེན་པོའི་སྟོབས་ཀྱིས་རི་དྭགས་
རྨས་མ་བཞིན་དུ་གཅིག་པུར་འདུག་ནས། དགེ་སྦྱོར་ཁོ་ནས་དུས་འདའ་བ་
ཞིག་བྱའོ་གསུངས། །
གཉིས་པ་སྐྱེས་བུ་འབྲིང་དང་ཐུན་མོང་གི་ལམ་ནི། ཐོག་མར་སྡུག་
བདེན་ལམ་རིམ་ཆེན་མོ་ལྟར་བསམ་ན། སྐྱེ་བའི་སྡུག་བསྔལ་བསམ་པ་ལ་ལྔ་
ལས། སྐྱེ་བ་གནས་ངན་ལེན་གྱི་སྡུག་བསྔལ་འདི་ཁམས་གསུམ་ཀ་ལ་ཁྱབ་པ་
འདི་བསམ་དགོས། འདི་བསམ་ཚུལ་ནི་ཚེ་འདིར་ཉོན་མོངས་པའི་དབང་
གིས་ལས་བསགས་ནས་ཤི་ནས་སྐྱེ་བ་ཕྱི་མ་ཉིང་མཚམས་སྦྱར་ཏེ་མིང་་་་་་
གཟུགས་ཀྱི་མྱུ་གུ་འགྲུབ་པའི་ཚེ། མིང་གཟུགས་ཀྱི་སྟེང་དུ་ཉོན་མོངས་དང་
སྡུག་བསྔལ་གྱི་ས་བོན་ཡོད་པ་དེ། གནས་ངན་ལེན་དང་ཁྱབ་པ་འདུ་བྱེད་ཀྱི་
སྡུག་བསྔལ་ཡིན་པས་འདི་ལ་སྐྱོ་བ་གལ་ཆེ། ལྷག་བཅས་དགྲ་བཅོམ་པའི་
རྒྱུད་ལ་ཉོན་མོངས་སྐྱེ་བའི་ས་བོན་མེད་ཀྱང་ཚོར་བ་སྡུག་བསྔལ་སྐྱེ་བའི་ས་
བོན་ཡོད་པས་ལྷག་བཅས་ཞེས་པའི་དོན་དེ་ཡིན། སྡུག་བསྔལ་བརྒྱད་ཀྱི་
དང་པོ་དང་བརྒྱད་པ་གཉིས་ལ་ནན་ཏན་དུ་སྒོམ་པ་གལ་ཆེ། ཉེར་ལེན་གྱི་
ཕུང་བོ་ཞེས་པའི་ཉེར་ལེན་གྱི་དོན་འདུན་པ་དང་འདོད་ཆགས་ཡིན་ལ། དེ་
ཡང་འཆི་བའི་སྐབས་སུ་བདག་ལུས་འདི་དང་བྲལ་རྒྱུ་རེད་སྙམ་པ་ནི་བདག་
355



ལ་ཆགས་པའི་བག་ཆགས་ཡིན། ཡང་ལུས་གཅིག་ཐོབ་ཡོང་སྙམ་པ་ནི་ཡང་
སྲིད་དོན་གཉེར་གྱི་འདུན་པ་ཡིན། དེ་ལས་བྱུང་བའི་ཕུང་བོ་ལ་ཉེར་ལེན་གྱི་
ཕུང་བོ་ཞེས་བྱ་ཞིང་། དེ་ནི་རྒྱུའི་མིང་འབྲས་བུ་ལ་བཏགས་པ་ཡིན། ཡང་
ཕུང་བོ་དེས་འདུན་པ་དང་འདོད་ཆགས་འདྲེན་པས་ན་འབྲས་བུའི་མིང་རྒྱུ་
ལ་བཏགས་ཏེ་ཉེར་ལེན་གྱི་ཕུང་བོ་ཞེས་བྱ། ཡང་སྲིད་སྤྲོས་པ་ལ་དགའ་བའི་
རྐྱེན་གྱིས་བར་སྲིད་གྲུབ་པར་བཤད་པའི་སྤྲོས་པ་ནི་དེ་ལྟའི་ལུས་འདི་ཡིན་
ལ། དེ་ལ་དགའ་བ་ནི་དེ་ལ་ཆགས་པའི་འདུན་པ་དང་འདོད་ཆགས་ཡིན་
པས་དེའི་རྐྱེན་ཀྱིས་བར་སྲིད་གྲུབ་པ་ནི། དེ་ཡང་མིར་སྐྱེས་ན་མིའི་བར་སྲིད་
གྲུབ་པའི་དབྱིབས་དང་ཁ་དོག་གང་སྐྱེ་འགྱུར་གྱི་མི་དེ་དང་ཇི་མ་ཇི་བཞིན་
མི་ལོ་ལྔའི་བོངས་ཚོད་ཡུལ་རྣམས་དྲན་པ་ཙམ་གྱིས་སླེབས་པ། ལྕགས་ཀྱི་
གོང་བུའི་དབུས་སུ་ཡང་ཐོགས་མེད་དུ་འགྲོ་ནུས་ཀྱང་། སྐུ་འདྲ་རབ་གནས་
བྱིན་རླབས་ཅན་དང་། མ་བྱེད་པའི་ལས་མ་བསགས་པའི་མངལ་སྒོ་གཉིས་
སུ་འགྲོ་མི་ནུས། ཟས་སུ་དྲི་འཚོལ་བ་དང་དེ་ལྟར་ཡུལ་རྣམས་དྲན་ཙམ་དུ་
སླེབས་པས་སུན་ཏེ་འདུག་འདོད་སྐྱེས་པ་དང་། ཕ་མ་བྱེད་པའི་ལས་
བསགས་པ་གཉིས་ཉལ་བོ་བྱེད་པ་སྒྱུ་མ་བཞིན་དུ་མཐོང་ནས་ཕོར་སྐྱེ་ན་མ་
ལ་ཆགས་ཕ་ལ་སྡང་བའི་རྐྱེན་གྱིས་བར་སྲིད་ཤི་འཕོ་བ་དང་དུས་མཉམ་དུ་
ཕ་ཡི་ཁ་སོགས་ནས་ཁུ་ཁྲག་གི་དབུས་སུ་ཞུགས་ཏེ་སྲང་མདའི་མཐོ་དམན་་་་
བཞིན་དུ་སྐྱེ་བའི་རྣམ་ཤེས་དེ་ཀུན་གཞི་འདོད་པ་རྣམས་ཀྱིས་ཀུན་གཞི་་་་་
དང༌། མི་འདོད་པ་རྣམས་ཀྱིས་ཡིད་ཤེས་ཕྲ་མོ་ཟེར། བར་སྲིད་འཆི་ཁར་མ་
356



ལ་ཆགས་པའི་ཁ་མའི་རྒྱབ་སྒལ་ཚིགས་ལ་བལྟ་བའི་ལུས་གྲུབ། མོར་སྐྱེས་ན་
ཆགས་སྡང་དང་ཁ་བལྟ་ཕྱོགས་དེ་ལས་གོ་ལྡོག་པའོ། །དེ་ལྟར་སྐྱེ་རྒ་ན་འཆི་
སོགས་ཀྱི་སྡུག་བསྔལ་གྱི་སྡུག་བསྔལ་དང་ངོ་བོ་ཉིད་ཀྱི་བདེ་བ་མ་ཡིན་པས་
བཙོན་ཁང་མྱ་ངན་མེད་ཀྱི་སྤྱོད་ལམ་བཞིའི་འདབ་ཁ་ལྟར་མཐར་སྡུག་་་་་་་
བསྔལ་དུ་འགྱུར་བ་འགྱུར་བའི་སྡུག་བསྔལ་དང་། མིང་གཟུགས་ཕུང་བོ་ལྔ་
ཀའི་སྟེང་ན་ཉོན་མོངས་དང་། སྡུག་བསྔལ་སྐྱེ་བ་གནས་འཕེལ་བའི་ས་བོན་
གཏན་ཆགས་པ་རྣམས་བསམས་ཏེ། སྐྱེ་བ་ལེན་ཐེངས་གཅིག་ལ་སྐྱོ་བ་རྣལ་
མ་ཞིག་སྐྱེས་ན་འཁོར་བ་མཐའ་མེད་བསམས་པ་ཙམ་གྱིས་སྐྱོ་བ་གཏིང་ནས་
སྐྱེ་བ་ཡིན། ལྷ་འཆི་བའི་ལྟས་ཀྱི་སྡུག་བསྔལ་དེས། །སྙིང་ལྕགས་ལས་བྱས་
ཀྱང་འགས་མིན་ནམ། །ཞེས་དམྱལ་བའི་སྡུག་བསྔལ་ལས་ལྷ་འཆི་ལྟས་ཀྱིས་
ནོན་པའི་སེམས་ཀྱི་སྡུག་བསྔལ་ཆེ་གསུངས། བསྐལ་པ་དུ་མས་བསྒྲུབས་ནས་
གཟུགས་མེད་དུ་སྐྱེ་ན་བར་སྲིད་མེད་པར། ད་ལྟ་ང་རང་ཚོའི་གོ་ས་འདིར་
འཆི་ན་གོ་ས་འདིའི་ཐད་མིང་བཞིའི་ཕུང་བོ་ཙམ་གྲུབ་པའི་གཟུགས་མེད་་་་་
ཁམས་ཀྱི་སྐྱེ་བ་བླངས་པར་བསྐལ་པ་བརྒྱད་ཁྲིའི་བར་བསྐལ་པ་ཆགས་་་་་་་
འཇིགས་ཀྱིས་མི་གནོད་པར་གནས་ཀྱང་ངར་འཛིན་དང་མིང་བཞིའི་སྟེང་་་་་
ཉོན་མོངས་དང་སྡུག་བསྔལ་གྱི་ས་བོན་ཡོད་པའི་ཏིང་ངེ་འཛིན་གྱི་འཕེན་པ་
ཟད་པ་ན། ལོག་ལྟའི་དབང་གིས་འདོད་ཁམས་ན་དམྱལ་བ་དང་ཁྱི་ཕག་
སོགས་སུ་སྐྱེ་བར་འགྱུར་བས་སྙིང་བོ་མེད་པར་འདི་ལ་སྐྱོ། དེས་ན་ཉོན་
མོངས་དང་སྡུག་བསྔལ་སྐྱེ་བ་གནས་པ་འཕེལ་བའི་ས་བོན་གཏན་ཆགས་པ་
357



ཁྱབ་པ་འདུ་བྱེད་ཀྱི་སྡུག་བསྔལ་ལ་སྐྱོ་བ་གལ་ཆེ། ཚོར་བ་བཏང་སྙོམས་ཀྱིས་
ནི་སྲིད་རྩེ་ནས་དམྱལ་བའི་བར་ཁྱབ་ནས། ཚོར་བ་བདེ་བ་དང་ཚོར་བ་སྡུག་
བསྔལ་གཉིས་ཀྱི་ས་བོན་འཛིན་པའི་སྡུག་བསྔལ་གྱི་སྡུག་བསྔལ་དང་འགྱུར་
བའི་སྡུག་བསྔལ་གཉིས་ཀྱི་གཞི་ཡིན། གཞི་ཡོང་བའི་རྒྱུ་རྐྱེན་ལུས་སམ་མིང་
གཟུགས་འཕེན་བྱེད་ཀྱི་ལས་ནི་ཀུན་སློང་མ་རིག་པ་ཞུགས་ནས་བསགས།
འགྲུབ་བྱེད་སྲིད་པ་ཡང་མ་རིག་པའི་དབང་གིས་སྐྱེ། དེའི་གནད་ཀྱིས་ཚོར་
བ་བཏང་སྙོམས་དེ་སྡུག་བསྔལ་གྱི་སྡུག་བསྔལ་དང་འགྱུར་བའི་སྡུག་བསྔལ་
གྱི་གཞིའམ་ས་བོན་འཛིན་པར་འགྱུར་ཏེ། རྒྱུ་ལ་སྐྱོན་ཡོད་པས་འབྲས་བུ་
ལའང་སྐྱོན་ཅན་དེ། དཔེན་ན་སྒོག་པའི་ས་བོན་ལ་དྲི་མ་ཅི་ཙམ་ཡོད་པ་དེ་
འབྲས་བུ་ལའང་དྲི་མ་དེ་འབྱུང་བ་བཞིན་ནོ། །བྱིས་པ་ཉུང་མས་སུན་ནས་
ངུ་བ་ལ་ཉུང་མ་བཙོས་པ་རྗེན་པ་སྐམ་པོ་རློན་པ་རྣམས་རིམ་བཞིན་གང་་་་་
དགའ་བྱས་ཀྱང་ཐམས་ཅད་ཉུང་མ་རེད་མི་འདོད་ཟེར་བ་ལྟར། འཁོར་བ་
མཐའ་དག་མི་འདོད་ན་དེའི་རྒྱུ་ཀུན་འབྱུང་སྤང་བའི་མྱང་འདས་དོན་དུ་་་་
གཉེར་དགོས། འབྲས་བུའི་མིང་རྒྱུ་ལ་བཏགས་ནས་ཉོན་མོངས་པ་ལ་མྱ་
ངན་ཞེས་བརྗོད་དེ། ཉོན་མོངས་རང་རྒྱུད་ལ་འདུག་ན་མྱ་ངན་བྱ་དགོས་པ་
ཡིན་པས་མྱ་ངན་ཞེས་བརྗོད་ལ། ཉོན་མོངས་སྤང་བའི་ཉོན་མོངས་ལས་
འདས་པ་ལ་མྱ་ངན་ལས་འདས་པའི་ཐར་བ་ཞེས་བྱའོ། །དེ་ཡང་འདི་ནས་
ངེས་པར་འབྱུང་བ་སྡུག་བསྔལ་དང་ཀུན་འབྱུང་ལས་ཉོན་གཉིས་ལས་ཐར་
བ་འདོད་པ་དང་། ཀུན་འབྱུང་སྤོང་ནུས་སུ་མཐོང་སྟེ་འདིར་ངེས་པར་
358



འབྱུང་བ་མྱང་འདས་སམ་ཐར་བའི་གོ་འཕང་ཐོབ་པར་འདོད་པའི་བློ་་་་་་་
བཅོས་མ་མིན་པ་སྐྱེས་པ་དེའི་ཚེ་ངེས་འབྱུང་མཚན་ཉིད་རྫོགས་པ་སྐྱེས་པ་་་
ཡིན་ལ། དེ་འདྲའི་གང་ཟག་དེ་དེ་ནས་བཟུང་འཁོར་བ་མཐའ་ཅན་དུ་སོང་
ཞིང་ལམ་ཞུགས་ཡིན་ཡང་ཐེག་པ་གསུམ་པོ་གང་རུང་གི་ལམ་ཞུགས་མ་ཡིན་
ཏེ་བྱང་ཆུབ་གསུམ་གྱི་ནང་ནས་གཅིག་ལ་དམིགས་པའི་སེམས་བསྐྱེད་པ་་་་་
མེད་པའི་ཕྱིར་ཞེས་རྗེ་དགེ་ལེགས་རྒྱ་མཚོས་གསུངས་ཞེས་དང༌། ཀུན་
འབྱུང་རང་འགའ་བ་དང་ཀུན་འབྱུང་རྗེས་མཐུན་པ་གཉིས་ལས། འཕགས་
ལམ་མ་ཐོབ་པར་ཀུན་འབྱུང་རང་འགའ་བ་སྤངས་ཏེ་ཀུན་འབྱུང་རྗེས་་་་་
མཐུན་པ་ལམ་མཆོག་སྒྲུབ་ལ་མཚན་ཉིད་ཚང་བའི་རྟེན་སྐྱེ་བ་མང་པོའི་བར་
དལ་འབྱོར་ཨང་ཀ་མ་འཁྲུགས་པར་ཐོབ་དགོས་ཚུལ་རྒྱས་པར་གསུངས།
དགེ་ལེགས་རྒྱ་མཚོས་གསུངས་པ་ཧྭ་ཤང་གིས་བཟང་རྟོག་ངན་རྟོག་གང་་་་་་
ཡང་མི་འཕྲོ་བར་རྟོགས་མེད་ལ་གནས་ཐབས་འབའ་ཞིག་དགོས་ཟེར་བ་ནི་
འཁོར་བ་མི་འདོད་ན་འཁོར་བའི་རྒྱུ་ཐམས་ཅད་སྤང་དགོས་པས་མི་དགེ་་་་
བར་མ་ཟད་ཟག་བཅས་དགེ་བའི་ལས་དང་མི་གཡོ་བའི་ལས་གཉིས་ཀྱང་་་་་
སྤང་དགོས་ཏེ་དེ་གཉིས་ཀྱིས་ཀྱང་བདེ་འགྲོ་བའི་འཁོར་བར་འཆིང་བའི་་་་
ཕྱིར་སྙམ་པ་ཡིན་འདུག སྐྱོ་བ་སྐྱེ་ལུགས་དེ་ཡིན་ནའང་དེའི་སྟེང་ཞིབ་ཆ་
འདི་མ་ཤེས་ཏེ། ངེས་འབྱུང་བྱང་སེམས་ཡང་དག་པའི་ལྟ་བ་གསུམ་པོ་གང་
རུང་གིས་ཟིན་ན་ཟག་བཅས་དགེ་བའི་ལས་རྣམས་ཀུན་འབྱུང་རང་ག་བར་
མི་འགྲོ་བར་ཀུན་འབྱུང་རྗེས་མཐུན་པ་དང་ཐར་བའི་རྒྱུ་དངོས་གནས་པར་
359



འགྱུར་བ་འདི་མ་ཤེས་པ་རེད། ཐེག་ཆེན་ཚོགས་སྦྱོར་བའི་བྱང་ཆུབ་ཀྱི་
སེམས་དེ་ཀུན་འབྱུང་རྗེས་མཐུན་པ་ཡིན་ཏེ། འཕགས་ལམ་མ་ཐོབ་པར་
བདེ་འགྲོའི་ལུས་གྲངས་མེད་འཕེན་ནུས་པས་སོ། །དེ་ཀུན་འབྱུང་རང་ག་བ་
མ་ཡིན་ཏེ། ཡང་སྲིད་ཕྱི་མའི་ཕུང་བོ་ལ་ཉེས་དམིགས་སུ་མ་མཐོང་ནས་དེ་
འགྲུབ་བྱེད་སྲིད་པ་སུན་འབྱིན་པའི་གཉེན་པོའི་ཕྱོགས་ཡིན་པས་སོ། །ངེས་
འབྱུང་སོགས་ཀྱིས་ཟིན་པའི་སེམས་དགེ་བའི་ལས་རྣམ་འཕེན་པའི་རྣམ་་་་་
སྨིན་གྱི་འབྲས་བུ་ལྷ་མིའི་ལུས་རྣམས་སྡུག་བདེན་མ་ཡིན་ཏེ། ཀུན་འབྱུང་
སུན་འབྱིན་པའི་གཉེན་པོའི་ཕྱོགས་ཀྱིས་སྐྱེས་པའི་འབྲས་བུ་ཡིན་པའི་ཕྱིར།
འཕགས་ལམ་ཐོབ་ནས་ཀྱང་བྱང་ཆུབ་ཀྱི་སེམས་ཀྱིས་འཕངས་པའི་མཚན་་་་་
དཔེས་སྤྲས་པའི་ཡིད་ལུས་སུ་མི་འཕེན་པར་མ་ཟད། བྱང་སེམས་རྒྱུན་
མཐའི་སྐུ་ལུས་མཚན་དཔེ་དང་བཅས་པ་དེ་ཡང་བྱང་ཆུབ་ཀྱི་སེམས་དེས་་་་་
འཕངས་པའི་རྣམ་སྨིན་གྱི་འབྲས་བུ་ཡིན་ལ། དེའི་རིགས་འདྲ་སངས་རྒྱས་
ཀྱི་གཟུགས་སྐུར་འགྱུར་བ་ཡིན་པས་གཟུགས་སྐུ་མཚན་དཔེ་དང་བཅས་པ་
དེ་ཡང་རྣམ་སྨིན་གྱི་འབྲས་བུར་གསུངས་ན། དེ་སྐྱེ་མཆེད་རྣམ་སྨིན་གྱི་རྒྱུད་
དགེ་བ་ཟག་བཅས་ཞིག་དགོས་པས་དེ་ནི་ལམ་གྱི་སྐབས་ཀྱི་བྱང་ཆུབ་ཀྱི་་་་་
སེམས་ཀྱི་འཁོར་དུ་འབྱུང་བའི་སེམས་བྱུང་དང་དགེ་བ་བསོད་ནམས་ཀྱི་་་་་
ཚོགས་སུ་རྟོགས་པའི་དགེ་བའི་ལས་རྣམས་ཡིན་གསུངས། བདག་ཅག་གི་
སྟོན་པ་ཐུགས་རྗེ་ཅན་དེ་ཉིད་ཀྱིས་ཕྱི་རབས་ཀྱི་གདུལ་བྱ་རྣམས་ལ་ཆོས་་་་་་
བྱེད་ལུགས་བསླབ་པའི་ཕྱིར་མཛད་པ་བཅུ་གཉིས་བསྟན་ཅིང་། ཡི་གེ་དང་
་་
360



སྒྱུ་རྩལ་སོགས་ཀྱི་མཛད་པ་མཐར་ཕྱིན་པ་མཛད་ཅིང་གྲགས་འཛིན་མ་་་་་་
སོགས་བཙུན་མོ་དྲུག་ཁྲི་ཁབ་ཏུ་བཞེས་ནས་བཙུན་མོའི་ནང་དུ་བཞུགས་ཚེ་
དབུགས་སོགས་ཡོད་མེད་ཙམ་མ་གཏོགས་དུར་ཁྲོད་ཀྱི་ནང་དུ་འདུག་པ་་་་་
དང་འདྲ་བའི་འདུ་ཤེས་སྐྱེས། ཉིན་མོ་གྲོང་ཁྱེར་གྱི་ཕྱི་རོལ་ཏུ་སྐྱོ་སངས་ལ་
ཕེབས་པས་ཤར་སྒོ་ན་རྒ་བ་གཟིགས། འདུན་པ་ལ་ཅི་ཡིན་གསུངས། འདི་
ནི་ན་ཚོད་ཡོལ་ནས་འཇིག་རྟེན་ན་རྒ་བ་ཞེས་བྱ་བ་དེ་ཡིན་ཞུས། འོ་ན་ང་
ཡང་འདི་འདྲ་ཨེ་ཡོང་གསུངས། འཇིག་རྟེན་ན་སྐྱེ་བ་བླངས་པ་ཐམས་ཅད་
རྒ་བ་ལས་མ་འདས་པས་ལྷ་ཡང་གདོན་མི་ཟ་བར་རྒས་དགོས་སོ་ཞུས་པས།
འོ་ན་ང་ནང་དུ་འགྲོ་དོན་འདི་ཉིད་བསམ་པར་བགྱིའོ་གསུངས་ནས་ཕྱིར་་་་་
ལོག་སྟེ་ནང་དུ་ཕེབས་ནས་སྐྱོ་བ་བསྒོམ་པར་མཛད། ཡང་ནུབ་སྒོ་ན་ན་བ་
གཟིགས་པ་སོགས་སྔར་བཞིན། ལྷོ་སྒོར་ཤི་བ་གཟིགས་པ་སོགས་སྔར་བཞིན།
བྱང་སྒོར་གནས་གཙང་མའི་ལྷས་སྤྲུལ་བའི་དགེ་སློང་གཟིགས་ནས་འདུན་
པ་ལ་འདི་ཅི་ཡིན་གསུངས། འདི་ནི་རྒ་བ་ན་བ་ཤི་བ་རྣམས་མི་འདོད་ནས།
དེ་མི་འོང་བར་བྱ་བའི་ཕྱིར་ཁྱིམ་ནས་ཁྱིམ་མེད་པར་རབ་ཏུ་བྱུང་བ་ཞེས་བྱ་
བ་ཡིན་ནོ་ཞུས་པས། འོ་ན་ང་ཡང་རབ་ཏུ་བྱུང་བར་བྱ་གསུངས། རྒྱལ་པོ་
ཟས་གཙང་མས་མ་གནང་བར་གྲོང་ཁྱེར་ཐམས་ཅད་དམག་གིས་བསྐོར་་་་་་
ནས་བསྲུང་བ་ལ་ནམ་ཕྱེད་དུས་སུ་འདུན་པ་ལ་ཆིབས་པ་བསྔགས་ལྡན་ཁྲིད་
ཤོག་གསུངས། རྒྱལ་པོ་ཆེན་པོ་བཞིས་རྟའི་རྐང་བ་ནས་བཏེགས་ནས་མཁའ་
ལ་གཤེགས་ཏེ་རབ་ཏུ་བྱུང་། དེ་ཡང་དེང་སང་གི་རབ་བྱུང་ཁྱིམ་ཆུང་སྤངས་
361



ནས་ཁྱིམ་ཆེན་འཛིན་པ་ལྟ་བུ་མ་ཡིན་པ་གཉེན་ཉེ་དུ་ནོར་ལོངས་སྤྱོད་་་་་་་
ཐམས་ཅད་ལ་ཆགས་ཞེན་མེད་པར་བཞག་ནས། རང་ཉིད་ཟས་བསོད་
སྙོམས་ལ་བརྟེན་པ་སོགས་ཡིན། རབ་ཏུ་བྱུང་ནས་དགེ་བའི་བཤེས་གཉེན་
ལ་བསྟེན་ནས་གདམས་ངག་ཉན་ཏེ་ཐོས་བསམ་དགོས་པར་བསྟན་པའི་་་་་་
ཕྱིར་དང་། ཐོས་བསམ་བྱས་པའི་དོན་ལ་མ་མཐའ་ལོ་དྲུག་གི་བར་དཀའ་
ཐུབ་དགོས་ཞེས་བསླབ་པའི་ཆེད་དུ་ཆུ་བོ་ནེ་ར་ཛ་ནར་ལོ་དྲུག་དཀའ་སྤྱད་
མཛད། དེ་ཡང་དེང་སང་གི་རི་ཁྲོད་པ་ལྟ་བུ་སྡེ་བ་སོགས་ཅིག་ལ་མགོ་
བཏགས་བྱས་ནས་དེའི་ཕོགས་ཟན་ཚེ་འདིའི་སྐུ་རིམ་ལ་བསྙེན་སྒྲུབ་ཀྱི་མིང་
བཏགས་པ་དེ་འདྲ་མ་ཡིན་པར། འཕགས་པའི་རིགས་བཞི་ལ་གནས་དགོས་
པར་བསྟན་པའི་ཕྱིར། རྒྱལ་པོ་གཟུགས་ཅན་སྙིང་བོའི་མཆོད་གནས་སུ་
བཞུགས་པར་གསོལ་བ་བཏབ་ཀྱང་མ་གནང་། ཉོན་མོངས་པའི་དཔལ་མ་
གཞོམ་བར་དུ་དཀའ་ཐུབ་བྱེད་དགོས་པ་དང་། ཉོན་མོངས་པའི་དཔལ་
ཆོག་ནས་སྔར་ལྟར་འདོད་ཡོན་ལ་སྤྱོད་པ་མ་བྱས་ཀྱང་ཟ་མ་བཅུད་ཅན་་་་་
བསྟེན་ཀྱང་ཉོན་མོངས་པའི་གྲོགས་སུ་མི་འགྲོ་བར་མ་ཟད་ཉོན་མོངས་པའི་
གཉེན་པོར་འགྲོ་བ་གཟིགས་ཤིང་དཀའ་ཐུབ་གཅིག་པུས་མི་གྲོལ་བར་་་་་་་་
གཟིགས་ནས་ལེགས་སྐྱེས་མ་ལས་བ་མཆོག་སྟོང་གི་འོ་མ་བཞེས་པར་མཛད།
དེ་ནས་རྡོ་རྗེ་གདན་བྱང་ཆུབ་ཀྱི་ཤིང་དྲུང་དུ་རྩྭ་དུར་བ་གདན་དུ་བཏིང་་་་་་
ནས་སྐུ་རྒྱབ་ནུབ་མདུན་ཤར་དུ་གཟིགས་ནས་བཞུགས་ཏེ་བྱ་བ་གང་རྩོམ་་་་་
དམ་བཅའ་མཐར་འདོན་དགོས་པར་བསྟན་པའི་ཕྱིར་བྱང་ཆུབ་མ་བརྙེས་་་་
362



བར་དུ་སྐྱིལ་ཀྲུང་མི་ཤིགས་པའི་དམ་བཅའ་མཛད། དེ་ནས་ཡོན་ཏན་ཁྱད་
པར་ཅན་བརྙེས་གྲབས་བྱེད་པའི་དུས་སུ་བདུད་ཀྱི་བར་ཆད་ཡོང་བས་བར་
ཆད་ཀྱི་དབང་དུ་མི་གཏང་བར། ཡོན་ཏན་ཁྱད་པར་ཅན་མ་ཐོབ་བར་དུ་
སྒྲུབ་པ་མཐར་འདོན་བྱེད་དགོས་པར་བསྟན་པའི་ཕྱིར། སྨིན་མཚམས་ཀྱི་
མཛོད་སྤུ་ནས་བདུད་ཀྱི་དཀྱིལ་འཁོར་བསྐུལ་བར་བྱེད་པ་ཞེས་བྱ་བའི་འོད་
ཟེར་བཀྱེས་ནས་བདུད་ཀྱི་གནས་ཐམས་ཅད་སྣང་བར་བྱས་པས་བདུད་བྱེ་
བ་ཕྲག་དུ་མས་བར་ཆད་བྱས་ཀྱང་མ་ཚུགས་ནས་བདུད་ཀྱི་སྡེ་བཅོམ་པར་་་་
མཛད། འོ་ན་བདུད་ཀྱི་བར་ཆད་ཇི་ལྟར་ཡོད་ན་ཡོན་ཏན་ཁྱད་པར་ཅན་
བརྙེས་གྲབས་བྱེད་པའི་སྐབས་སུ་ཉོན་མོངས་པའི་ལྷོང་ཡོང་བ་ཡིན། དཔེར་
ན་ལག་པ་བཀྲུས་ཚེ་དྲི་མ་རྣམས་བངས་ནས་ཡར་ལོང་ལོང་འོང་བ་དང་་་་་་
འདྲ། དེ་ངན་རྟགས་མ་ཡིན་ཡག་རྟགས་ཡིན། དེ་ལ་སྐུ་རིམ་བྱེད་མི་ཉན།
སླར་ཐུགས་དམ་ཤུགས་དྲག་ཏུ་བཏང་ནས་དཀོན་མཆོག་ལ་གསོལ་བ་དྲག་
དུ་བཏབ་ནས། ན་བ་དགའ་ན་ན་བར་བྱིན་གྱིས་བརླབ་ཏུ་གསོལ། ཤི་བ་
ལེགས་ན་ཤི་བར་བྱིན་གྱིས་བརླབ་ཏུ་གསོལ། གསོན་པ་ལེགས་ན་གསོན་
པར་བྱིན་གྱིས་བརླབ་ཏུ་གསོལ། ཞེས་པ་ལྟ་བུར་བྱེད་དགོས། ལྷོང་འོང་
ཚུལ་ནི་ཉོན་མོངས་ཀྱི་ལྷོང་ཉོན་མོངས་གང་ཡིན་ཡང་བསྲན་མི་བཟོད་པ་ལྟ་
བུ་དང་། རྣམ་རྟོག་གི་ལྷོང་རྣམ་རྟོག་མི་དྲན་དགུ་དྲན་སོགས་ཤིན་ཏུ་ཆེ་བ་
དང་། ཡང་ན་ནད་དྲག་པོས་ཐེབས་པ་དང་། ཡང་ན་ཁ་མཆུ་དང་རྐུན་
ཁག་ཕོག་པ་མི་ཁ་ལངས་པ་ལྟ་བུ་ངན་ཁག་ཕོག་པ་སོགས་འོང་དེ་ཚོ་བྱུང་ན་
363
།



བླང་དགོས་པ་ཡིན། འཕན་ཡུལ་ན་ཕྱུག་པོ་ཞིག་གིས་བུ་སྐྱེས་པ་རྣམས་མ་
སོས་པར་ཤི་ནས་མོ་རྩིས་ལ་བུ་འདི་དགེ་བཤེས་ཆེན་པོ་ཞིག་གི་བུ་ཡིན་ཟེར་
ན་མི་འཆི་ཟེར་བ་ལྟར་མ་དེས་བུ་ཆུང་སྐྱེས་འཕྲལ་ནས། གླང་ཐང་བ་རྡོ་རྗེ་
སེངྒེས་འཁོར་གྱི་དབུས་ན་ཆོས་འཆད་སྐབས་ཁྲི་ཡི་མདུན་དུ་ཁུར་ཏེ་ཁྱོད་་་་་
རང་བུ་ཚགས་གྱིས་ཟེར་ཞིང་བོར་ནས་སོང་ཡང་དགེ་བཤེས་པའི་ཐུགས་ལ་
འཇིག་རྟེན་པའི་བྱ་བ་ལ་ངེས་ངེས་ཅི་ཡོད་དགོངས་ནས་མི་དགའ་བའི་བློ་་་
ཅུང་ཟད་ཀྱང་མ་སྐྱེས། སློབ་བུ་རྣམས་ལ་བུ་ཆུང་འདི་མི་འཆི་བའི་ཐབས་
བྱ་དགོས་གསུངས་པ་ལས་གཞན་འདི་ཡིན་འདི་མིན་གཅིག་ཀྱང་མ་་་་་་་་་
གསུངས། བུ་ཆུང་ཁྱིམ་པ་ཞིག་ལ་ར་ཡི་འོ་མས་གསོ་རོགས་བཅོལ་བས་སློབ་
བུ་བློ་ཆུང་རེ་གཉིས་དགེ་བཤེས་ལ་ཐེ་ཚོམ་སྐྱེས། ལོ་ལྔ་དྲུག་ལོན་པ་ན་ཕ་མ་
གཉིས་ཀྱིས་འབུལ་བ་མང་པོ་ཁྱེར་ནས་བཤགས་པ་ཕུལ་བའི་ཚེ་ཁྱོད་རང་གི་
བུ་ཁྱེར་སོང་གསུངས་པ་ལས་གཞན་ཐུགས་ལ་དགའ་བ་དང་མི་དགའ་བའི་
བློ་ཅི་ཡང་མ་སྐྱེས་ཤིང་གཞན་ཅི་ཡང་མ་གསུངས་ཞེས་དང་། ཇོ་བོའི་སྤྱོད་
བསྡུས་སྒྲོན་མེ་ལས། རིགས་ལ་གནས་པའི་གང་ཟག་དེས། །ཞེས་སོགས་
གསུངས་པ་ལྟར། ཉན་ཐོས་སྡེ་བ་དག་གི་ཐར་བ་ཐོབ་པར་འགྱུར་བའི་
རིགས་ཡོད་མེད་བརྩི་བ་ཆོས་གོས་ངན་ངོན་ཙམ་གྱིས་ཆོག་ཤེས་པ་འཕགས་
པའི་རིགས། གནས་མལ་ངན་ངོན་ཙམ་གྱིས་ཆོག་ཤེས་པ་འཕགས་པའི་
རིགས། བསོད་སྙོམས་ངན་ངོན་ཙམ་གྱིས་ཆོག་ཤེས་པ་འཕགས་པའི་རིགས།
སྤོང་བ་དང་བསྒོམ་པ་ལ་དགའ་བ་འཕགས་པའི་རིགས་ཏེ་བཞིར་འཇོག
364



དེ་ཡང་མཛོད་ལས། གསུམ་གྱིས་ཚུལ་བསྟན་ཐ་མ་ལས། །ཞེས་ཆོས་གོས་
བསོད་སྙོམས་གནས་མལ་ངན་ངོན་ཙམ་གྱིས་ཆོག་ཤེས་པ་གསུམ་ནི་རང་་་་་་
ཉིད་གང་ལ་གནས་ནས་ལམ་གྱི་མི་མཐུན་ཕྱོགས་སྤོང་བའི་ཐབས་སམ་རྒྱུ་་་་
ཚོགས་ཡིན། སོང་བ་དང་བསྒོམ་པ་ལ་དགའ་བ་ནི་ལག་ལེན་དངོས་གཞི་
ཡིན། མི་རྟག་པ་དང་འཁོར་བའི་ཉེས་དམིགས་དྲན་ནས་ཚེ་འདིའི་ཕུན་
ཚོགས་དང་འཁོར་བའི་ཕུན་ཚོགས་མཐའ་དག་ལ་གསོད་སར་འཁྲིད་པ་ལ་
རྒྱན་བཏགས་པ་ལྟར། དགའ་ཚོར་མེད་པར་ཞེན་པ་ལོག་ནས་སྡུག་ཀུན་ཉེ་
བར་ཞི་བའི་ཐར་བ་ཐོབ་འདོད་སྐོམ་པས་གདུང་བ་ཆུ་དོན་དུ་གཉེར་བ་ལྟ་
བུ་ཞིག་ཡོད་ན་ཐར་བའི་གེགས་ཆེ་ཤོས་ནི་སྲེད་པ་ཡིན་ཏེ་ལས་སྔར་མེད་་་་་
གསར་དུ་བསགས། སྔར་ཡོད་གསོས་བཏབ་ནས་ནུས་པ་མཐུ་ཅན་དུ་གཏོང་
བར་བྱེད། སྲེད་པ་མགོ་གནོན་པར་བྱེད་པ་ལ་འཕྱོར་སྒེག་གི་གནས་ཐམས་
ཅད་དོར་ནས་འདུལ་བ་ནས་བཤད་པའི་གནས་ཁང་སྤྱོད་ལམ་བཞི་ཤོང་་་་་་
ཆར་དང་རླུང་སོགས་སྐྱོབ་ཐུབ་ཙམ་མམ་ཤིང་དྲུང་སོགས་ལ་གནས་ནས།
གཞོན་ནུ་མ་བདུན་གྱི་རྟོགས་བརྗོད་ལས། ཤིང་དྲུང་ནེ་ཙོ་ལྟར་ལྗང་བའི། །
དུར་བ་འཇམ་པོའི་གོས་ཅན་ལ། །མཐོང་ཆོས་བདེ་བའི་དགའ་སྟོན་དང་། །
ནམ་ཞིག་བདག་ནི་གནས་པར་འགྱུར། །ཞེས་སོགས་གསུངས་པ་ལྟར། རྩྭ་
དུར་བ་སྔོ་ལྗང་ནེ་ཙོའི་མགྲིན་པ་འདྲ་བའི་གདན་ལ་གཞན་གྱིས་མཐོང་ན་་་་
སྙིང་རྗེའི་གནས་སུ་བྱེད། རང་ཉིད་ནང་དུ་ཆོས་ཀྱི་རོ་མྱོང་བའི་དགའ་བདེ་
རྒྱས་པ། དགྲ་གཉེན་གྱི་ཆགས་སྡང་དང་སྟེང་གི་དཔོན་པོའི་ངོ་འཛིན་དང་།
365
，



འོག་གི་གཡོག་པོའི་འཚོ་སྐྱོང་སེམས་ཁྲལ་དང་། དེ་ལ་བརྟེན་པའི་ཉེས་པས་
མ་གོས་པ། སེམས་ཀྱི་ཁྱེར་སོ་ལ། ཇི་སྐད་དུ། སྐྱེ་ནའང་བདག་ཉིད་གཅིག་
སྐྱེ་ཞིང་། །འཆི་ནའང་བདག་ཉིད་གཅིག་འཆི་སྟེ། །སྡུག་བསྔལ་སྐལ་གཞན་
མི་ལེན་ན། །གེགས་བྱེད་མཛའ་བས་ཅི་ཞིག་བྱ། །ཞེས་ཉེ་དུ་སོགས་བྱིས་པའི་
སྐྱེ་བོ་མཐོ་བ་ལ་ཕྲག་དོག་དམའ་བ་ལ་བརྙས་བཅོས་མཉམ་པ་ལ་འགྲན་་་་་་
སེམས། སྨད་ན་ཁོང་ཁྲོ་བསྟོད་ན་དྲེགས་པ་སྐྱེ་བའི་གྲོགས་དང་འགྲོགས་པ་
བཏང་ནས། ཁྱིམ་པ་རྣམས་ཀྱི་དཔྱས་བཏགས་སུ་མེད་པ་ཆོས་གོས་ལེགས་
པར་བགོས་སྙམ་པ་ཚོད་ཟིན་བླངས། རྙེད་པ་དང་བཀུར་སྟི་ལ་ཆགས་པ་
མེད་པར་ཟས་སྐོམ་ངན་ངོན་ཙམ་གྱིས་ཆོག་ཤེས་པར་བྱས་ཏེ་ནགས་སུ་སོང་
ནས་ཟས་ལ་སྨན་གྱི་འདུ་ཤེས་བཞག་ནས་ལོངས་སྤྱོད། རང་གི་ལུས་འདི་རྩྭ་
ཁའི་ཟིལ་བ་ལྟར་མྱུར་དུ་འཇིག་པར་སླ་བ་དང་། ཆུ་བོའི་སྐྱེ་བྲི་དང་དུས་
བཞིའི་འགྱུར་ལྡོག་ཉི་ཟླའི་འཆར་ནུབ་སོགས་ལ་བལྟས་ནས། སྣོད་བཅུད་ཀྱི་
འཇིག་རྟེན་ཐམས་ཅད་མི་རྟག་ཅིང་སྡུག་བསྔལ་བའི་རང་བཞིན་ཅན་དང་
སྒྱུ་མ་རྨི་ལམ་ལྟར་མཐོང་ཞིང་བདག་མེད་པར་བལྟས་ནས་ནང་དུ་ཡང་དག་
འཇོག་ལ་མཉམ་པར་བཞག་སྟེ། དེ་ནི་རང་གི་ཚེ་འདིར་མཐོང་བའི་ཆོས་ལ་
ཉམས་སུ་མྱོང་བས་དགའ་སྟོན་ཆེན་པོ་ཡིན་པས། དེ་འདྲའི་དགའ་སྟོན་
དགའ་བ་ཆེན་པོ་དང་བཅས་ཏེ་ནམ་གྱི་ཆ་བར་བ་ལ་ཆོས་ཀྱི་དྲན་པ་དང་་་་
ལྡན་པས་ཉལ། ཆ་སྟོད་སྨད་གཉིས་ལ་མི་ཉལ་བར་རྣལ་འབྱོར་ལ་བརྩོན་
པས་དུས་འདའ་བ་ཞིག་བྱ། ཚུལ་དེ་ལྟ་བུས་མི་ཚེ་འདའ་བ་ཞིག་བྱུང་ན་
366



འཕགས་པའི་རིགས་ལ་གནས་པ་བྱ་བ་ཡིན། དེ་ལྟར་དཀའ་ཐུབ་ཀྱི་རི་སུལ་
དུ་དྲང་སྲོང་གི་སྤྱོད་ཚུལ་དུ་གནས་པ་ཞིག་བྱུང་ན་ད་བཟོད་ཕས་བུ་གསོས་
བྱ་བ་ཡིན་ཞེས་དགེ་བའི་བཤེས་གཉེན་འཆད་ཁ་པས་གསུངས། དེའི་དོན་
ད་ལྟ་ངས་ཁྱེད་རང་རྣམ་པ་ཚོ་ལ་ལམ་རིམ་གྱི་ཁྲིད་བཏང་བ་ལ་བརྟེན་ནས་
ཁྱོད་རང་རྣམ་པ་ཚོས་མི་རྟག་པ་དང་འཁོར་བའི་སྡུག་བསྔལ་དྲན་ནས་ཚེ་་་
འདིའི་བྱ་གཞག་ཐམས་ཅད་དོར། དབེན་པའི་གནས་སུ་འཕགས་པའི་
རིགས་བཞི་ལ་གནས་པ་ཞིག་བྱུང་ན་བླ་མ་ང་ལྟ་བུས་སློབ་མ་ཁྱེད་རང་རྣམ་
པ་ལྟ་བུ་ཆོས་མགོ་མཐར་ཐོན་བྱས་ཞེས་པའི་གོ་བ་ཡིན། དེ་ཡང་སྡུག་
བསྔལ་བདེན་པའི་སྟེང་གི་མི་རྟག་སྡུག་བསྔལ་གཉིས་བསྒོམས་པས་སྲེད་་་་་
པའི་གཉེན་པོར་འགྲོ་ཚུལ་ནི་སྲེད་པ་དེ་ལ་ཁ་ཕྱི་བལྟས་ཀྱི་སྲེད་པ་དང་ཁ་་་་
ནང་བལྟས་ཀྱི་སྲེད་པ་གཉིས། ཁ་ཕྱི་བལྟས་ཚེ་འདི་ལ་སྲེད་པ་ནི་ངན་སོང་
གི་རྒྱུ་ཐམས་ཅད་ཀྱི་རྩ་བ་དང་། ཕྱི་མ་ལྷ་མིའི་དཔལ་འབྱོར་ལ་སྲེད་པ་ནི་
འདོད་ཁམས་ལྷ་མིའི་རྒྱུ་དང་། ཁ་ནང་བལྟས་བསམ་གཟུགས་བརྒྱད་ཀྱི་
ཏིང་ངེ་འཛིན་གྱི་བདེ་བ་སོགས་ལ་སྲེད་པ་ནི་ཁམས་གོང་མ་གཉིས་ཀྱི་རྒྱུར་
འགྲོ་ཞིང་ཀུན་འབྱུང་རང་ག་བ་འཁོར་བའི་རྒྱུ་སྡུག་ཤོས་ཡིན་པས། དེ་དག་
གི་གཉེན་པོར་མི་རྟག་པ་བསྒོམས་པས་དེ་དག་དང་མི་འབྲལ་བར་འདོད་་་་
པའི་སྲེད་པའི་གཉེན་པོར་འགྲོ། སྡུག་བསྔལ་བ་བསྒོམས་པས་ངོ་བོ་ལ་སྲེད་
པའི་གཉེན་པོར་འགྲོ། མི་རྟག་པ་སྡུག་བསྔལ་གཉིས་བསྒོམས་པས་རྒྱུད་སྨིན་
པ་ན་སྟོང་བ་བདག་མེད་གཉིས་ཀྱི་དོན་རྟོགས་ཟིན་གོམས་པར་བྱས་པ་ལས་
367



སྲེད་པའི་རྩ་བ་བདག་འཛིན་མ་རིག་པ་སྤངས་པའི་གྲོལ་བ་ཐོབ་པ་ཡིན་ལ།
བདག་འཛིན་ལྷན་སྐྱེས་མ་རིག་པའི་དངོས་གཉེན་བདག་མེད་རྟོགས་པའི་
ལྷག་མཐོང་གི་ཤེས་རབ་སྐྱེ་བ་ལ་ཞི་གནས་ཀྱི་སེམས་གནས་བརྟན་པོ་ཡོད་
པ་ཞིག་དགོས། ཞི་གནས་ཚུལ་མཐུན་འཐོབ་པ་ལ་ཚུལ་ཁྲིམས་རྣམ་པར་
དག་པ་དྲན་པ་ཤེས་བཞིན་བརྟན་པོ་ཞིག་དགོས། དེས་ན། བསྟན་པའི་རྩ་
བ་སོ་སོར་ཐར་བ་ལ། །སྒྲུབ་པ་སྙིང་བོར་བྱེད་པར་བྱིན་གྱིས་རློབས། །ཞེས་
པ་ལྟར་རང་ལ་སོ་ཐར་གྱི་སྡོམ་པ་རྣམ་དག་ཡོད་ན་རང་རྒྱུད་ལ་སངས་རྒྱས་
ཀྱི་བསྟན་པ་ཡོད་ལ། དེ་མེད་ན་རང་རྒྱུད་ལ་སངས་རྒྱས་ཀྱི་བསྟན་པ་མེད་
པས་བསྟན་པ་ཟེར་བ་ནམ་མཁའ་ལ་བླ་བྲེ་བཀྲམ་པ་འདྲ་བ་ཞིག་མ་ཡིན།
གང་ཟག་རང་གིས་རྒྱུད་ལ་སོ་ཐར་གྱི་སྡོམ་པས་གཞི་བཟུང་བ་ཞིག་ལ་ངོས་
འཛིན་དགོས་ལ། སྤྱིར་འཇིག་རྟེན་ན་སངས་རྒྱས་ཀྱི་བསྟན་པ་དར་བ་ཡོད་
ཀྱང་རང་རང་ལ་བསྟན་པ་དགོས་ནུབ་ཏུ་མ་སོང་བ་གལ་ཆེའོ། །ཞེས་ཕྱག་
ཐལ་མོ་སྦྱར་ནས་གསོལ་བ་འདེབས་སོ་ཞེས་ཡང་ཡང་ནན་གྱིས་གསུངས།
དེས་ན་ཀུན་འབྱུང་རྣམས་ངོས་ཟིན་པར་བྱས་ཏེ་སྤོང་བ་ལ་འབད་པའི་ཚེ་་་
ཉོན་མོངས་བག་ལ་ཉལ་དང་། ཉོན་མོངས་སྐྱེ་བའི་དམིགས་པ་དང་།
གྲོགས་ངན་པའི་གཏམ་དང་། ཀུན་སྤྱོད་སོགས་འདུ་འཛི་དང་། མི་དགེ་
བའི་བཤེས་གཉེན་དང་། ཉོན་མོངས་གོམས་པའི་དབང་དང་། ཚུལ་མིན་
ཡིད་བྱེད་དང་དྲུག་སྟེ། ཉོན་མོངས་སྐྱེ་བའི་རྒྱུ་དྲུག་པོ་འདི་ལ་འཕྲང་དོག་
སར་དགྲ་ལ་སྒུག་རྒྱག་པ་ལྟ་བུའི་ཉམས་ལེན་དགོས། དེ་ཡང་བག་ལ་ཉལ་
368



，
དང་གོམས་པ་གཉིས་རེ་ཞིག་སྤོང་མི་ཐུབ། གཞན་བཞི་བོ་ནི་གལ་བོ་ཆེ་ནན་
ཏན་ཆེན་པོས་སྤང་དགོས་ཏེ། བཞི་བོ་འདིས་དགྲ་བཅོམ་པ་ཡང་ཉམས་
པར་བྱེད་ལ། དགྲ་བཅོམ་པའི་འབྲས་བུ་ལས་ཉམས་པ་ཁས་མི་ལེན་པ་ལྟར་
ན་མཐོང་ཆོས་བདེར་གནས་ཀྱི་ཏིང་འཛིན་ལས་ཉམས་པར་བྱེད་ན། རང་
ཅག་ལམ་མ་ཞུགས་ཀྱི་སོ་སྐྱེ་རྣམས་འཕུང་བ་དང་བརླག་པ་སྨོས་ཅི་དགོས། །
དེས་ན་རྒྱུ་དེ་བཞི་སྤངས་ནས་དབེན་པའི་གནས་སུ་ལྟ་བ་དང་མཚན་མཐུན་
པའི་ཆོས་ལྡན་གྱི་གྲོགས་ཉུང་མཐའ་གསུམ་མམ་མ་མཐའ་ལྔ་བྱས་ཏེ་རྩེ་་་་་
གཅིག་ཏུ་ཐར་བ་བསྒྲུབ་པར་བྱའོ་གསུངས།
གསུམ་པ་སྐྱེས་བུ་ཆེན་པོའི་ལམ་ནི། སངས་རྒྱས་ཐོབ་པ་ལ་རྒྱལ་སྲས་
ཀྱི་སྤྱོད་པ་ལ་སློབ་དགོས། དེ་ཡོང་བ་ལ་སྤྱོད་པའི་རྟེན་སེམས་བསྐྱེད་དགོས།
སེམས་བསྐྱེད་སྐྱེ་བ་ལ་ཐེག་པ་ཆེན་པོའི་རིགས་པ་དགོས། རིགས་སད་པའི་
ཐབས་ཐེག་ཆེན་གྱི་ཆོས་མང་དུ་ཐོས་པ་དང་བསམ་པ་ཁྱད་པར་སྙིང་རྗེ་་་་་
ཆེན་པོ་བསྐྱེད་པ་གཙོ་བོ་ཡིན། སེམས་ཙམ་པའི་འདོད་པའི་རིགས་ནི་ངེས་
མ་ངེས་ལོག་པར་ངེས་པའི་རིགས་གསུམ། དང་པོ་ངེས་པའི་རིགས་ནི་
སེམས་ཅན་རང་རང་གི་སེམས་ནམ་གྲུབ་ཙམ་ནས། ཉན་ཐོས་སུ་རིགས་
ངེས། རང་སངས་རྒྱས་སུ་རིགས་ངེས། སངས་རྒྱས་སུ་རིགས་ངེས་པ་དང་
གསུམ་དུ་ཡོད་པར་འདོད། གཉིས་པ་མ་ངེས་པའི་རིགས་ནི་བྱང་ཆུབ་ཐོབ་
རུང་གི་རིགས་ཡོད་ཀྱང་བྱང་ཆུབ་གསུམ་པོ་གང་དུ་མ་ངེས་པ་ཆོས་སྟོན་པ་
པོའི་ཁྱད་པར་འགའ་ལས། དཔེར་ན་ཐེག་ཆེན་དུ་ཞུགས་ཟིན་ཀྱང་ཐེག་པ་
369
-
་



གཞན་གཉིས་ཀྱི་ཆོས་སྟོན་པ་དང་འཕྲད་པ་ན་དེར་སེམས་བསྐྱེད་པ་དང་་་་
སྤང་བྱ་ཅིག་ཅར་བའི་རྒྱུན་ཞུགས་དང་ཕྱིར་འོང་འགའ་ཞིག་སངས་རྒྱས་་་
འབྱུང་བ་མེད་པ་ན་རང་རྒྱལ་གྱི་བྱང་ཆུབ་མངོན་དུ་བྱེད་པ་ལྟ་བུ་ཡིན་ལ།
དེ་ཡང་ལུང་གི་རྗེས་འབྲང་ཐོགས་མེད་སྐུ་མཆེད་ལྟར་ན་ཀུན་གཞི་དང་།
རིགས་པའི་རྗེས་འབྲང་ཕྱོགས་གླང་ཆོས་གྲགས་སོགས་ལྟར་ན་ཡེ་ཤེས་ཕྲ་་་་་
མོའི་སྟེང་དུ་ཟག་པ་མེད་པའི་སེམས་ཀྱི་ས་བོན་ཐོག་མ་མེད་པ་ནས་བརྒྱུད་
དེ་འོང་བ་ཐོས་སོགས་ཀྱིས་གསོས་མ་བཏབ་པ་ཞིག་ཡོད་པ་དེ་རང་བཞིན་
གྱི་གནས་རིགས་དང༌། དེ་ཉིད་ཐེག་པ་ཆེ་ཆུང་གི་ཆོས་ཉན་པ་དང་ཚུལ་
བཞིན་ཡིད་ལ་བྱེད་པ་བསམ་པ་སོགས་ཀྱི་ནུས་ལྡན་དུ་བྱས་པས་གསོས་་་་་་
བཏབ་པ་དེ་ལ་རྒྱས་འགྱུར་གྱི་རིགས་ཞེས་བརྗོད་པས་རིགས་ལ་འདུས་བྱས་
ཤིག་དགོས་པར་བཞེད། བཞི་བོ་འདི་རིགས་ཅན་དུ་འདོད། གསུམ་པ་ལོག་
པར་ངེས་པའི་རིགས་ཆད་དུ་འདོད། དབུ་མ་བ་རྣམས་ཀྱིས་རིགས་ནི་
སེམས་ཅན་ཐམས་ཅད་འཚང་རྒྱ་ངེས་ཡིན་པས་རིགས་ཆད་ཀྱི་སེམས་ཅན་
མེད་ལ། གནས་སྐབས་ཀྱི་དབང་དུ་བྱས་པའི་རིགས་ཅན་གསུམ་དུ་འདོད།
སངས་རྒྱས་ཀྱི་རིགས་ལ་གཉིས་ཡོད་པས། དང་པོ་རང་བཞིན་གནས་
རིགས་ནི་སེམས་ཀྱི་ཆོས་ཉིད་དྲི་མའི་ངོ་བོར་མ་སྐྱེས་པ་རང་བཞིན་འོད་་་་་་
གསལ་བ་དྲི་མ་བྲལ་རུང་གི་ཆ་དེ་ལ་ཟེར། མིང་གཞན་རང་བཞིན་གྱི་མྱང་
འདས་དང་། བདེ་བར་གཤེགས་པའི་སྙིང་བོ་དང་། གཞི་ཡི་ཆོས་སྐུ་ཡང་
ཟེར། གཉིས་པར་རྒྱས་འགྱུར་གྱི་རིགས་ནི་ཕྱིན་ཅི་མ་ལོག་པའི་གདམས་
370



རྩ་
，
，་
ངག་ཐོས་པ་དང་བསམ་པ་སོགས་ཀྱིས་སེམས་ཀྱི་སྟེང་དུ་བྱང་ཆུབ་ཐོབ་པར་
འགྱུར་བའི་ས་བོན་བཞག་པ་དེ་ལ་ཟེར། དེ་ལྟར་སེམས་ཅན་ཐམས་ཅད་ལ་
སངས་རྒྱས་ཀྱི་རིགས་ཡོད་ཀྱང་། བཞི་བརྒྱ་བར། སྨྲ་བ་པོ་དང་ཉན་པོ་
དང་། །མཉན་བྱ་འབྱུང་བ་ཤིན་ཏུ་དཀོན། །དེ་ཡི་ཕྱིར་ན་འཁོར་བ་འདི། །
མཐའ་ཡོད་མ་ཡིན་མཐའ་མེད་ཡིན། །ཞེས་སྨྲ་བ་པོ་མཚན་ཉིད་ཚང་བ་དང་
ཉན་པ་པོ་མཚན་ཉིད་ཚང་བ་དང་། བཤད་བྱའི་ཆོས་རྣམ་པར་དག་པ་སྟེ་
གསུམ་ཚང་བ་དགོས་ལ། དེ་གསུམ་གཅིག་མ་ཚང་ན་གཞན་གཉིས་པོ་ཡོད་
ཀྱང་དགོས་པ་མི་འགྲུབ། དེ་གསུམ་མ་ཚང་བས་ང་རང་ཚོ་ལ་སྔར་འཁོར་བ་
ལ་མཐའ་མ་བྱུང་། དེ་གསུམ་ཚང་ན་འཁོར་བ་ལ་མཐའ་ཡོད་པར་འགྱུར་
བས། གང་ཞིག་ཐོབ་ན་སྐྱེ་བའི་རྒྱ་མཚོ་མཐར་འབྱིན་པའི། །བྱང་ཆུབ་
མཆོག་གི་ས་བོན་དགེ་བ་འདེབས་འགྱུར་བ། །ཡིད་བཞིན་ནོར་བུ་བས་ཀྱང་
ཡོན་ཏན་ཆེས་ལྷག་པའི། །མི་ཉིད་དེ་ནི་སུ་ཞིག་འབྲས་བུ་མེད་པར་བྱེད། །
ཅེས་དལ་འབྱོར་ཐོབ་ནས་ལས་ཉོན་ཀྱི་དབང་གིས་སྐྱེ་བའི་རྒྱ་མཚོ་འཁོར་བ་
འདི་ལ་ཕྱི་མཐའ་ཡོད་པའི་ཐབས་ལམ་བསླབ་པ་རིན་པོ་ཆེ་གསུམ་ལ་གནས་
པ་དང་། ཁྱད་པར་བྱང་ཆུབ་མཆོག་གི་ས་བོན་ནི་བྱང་ཆུབ་ཀྱི་སེམས་རིན་
པོ་ཆེ་ཉིད་ཡིན་ལ་བྱང་ཆུབ་ཀྱི་སེམས་ཀྱི་མངའ་བདག་རྗེ་དགེ་ལེགས་རྒྱ་་་་
མཚོ་དེ་ཉིད་ཀྱིས་སེར་རྩེར་སྒྲུབ་ཁང་ན། ཚ་བ་མ་ཎི་བླ་མ་དང་ང་གཉིས་ལ་
ལམ་རིམ་གྱི་བརྗོད་བྱའི་གཙོ་བོ་ནི་བྱང་ཆུབ་ཀྱི་སེམས་ཡིན། དེ་སྐྱེ་བ་ལ་
ངེས་འབྱུང་སྐྱེ་བ་སྔོན་དུ་འགྲོ་དགོས་པས་སྐྱེས་བུ་ཆུང་འབྲིང་གཉིས་སྔོན་་་་་
།
，
371



འགྲོ་ཡིན། བྱང་ཆུབ་ཀྱི་སེམས་ནི་དངོས་གཞི་ཡིན། ཕྱིན་དྲུག་ནི་བྱང་ཆུབ་
ཀྱི་སེམས་མཐར་ཕྱིན་པའི་ཐབས་ཡིན་ཞེས་ངའི་བླ་མས་གསུངས་པ་ཡིན་་་་་
ཞེས་གསུངས། རྗེས་སོར་རྗེ་དེ་ཉིད་ཐུགས་བྲེལ་མེད་པའི་སྐབས་སུ་བབ་པ་
ན། དེ་དུས་སུ་ང་ཡི་བླ་མས་གསུང་གསུང་བ་བླ་མ་དེ་སྐུ་ཚེ་སྔོན་མ་དང་
འདིའི་བླ་མ་གང་ལགས་ཞུས་པ་ན། དེ་རེ་སྒོ་ཨ་ཙ་ར་ཞེས་དྭགས་པོ་གྲྭ་
ཚང་ནང་གི་དགེ་རྒན་རྗེས་སོར་རི་ཁྲོད་ན་བཞུགས་སྐབས་གསུངས། ཁོང་
གིས་སངས་རྒྱས་ཀྱི་འཁྲུངས་རབས་གཟིགས་ནས་སྐབས་སྐབས་སུ་མཐེ་བོང་
ཀེར་ཀེར་བྱས་ཁྱོད་བྱུང་ཁྱོད་བྱུང་གསུངས། ཡང་ང་འདྲ་བ་གསུངས་ནས་
བྲང་བརྡུངས་མྱ་ངན་མཛད་པ་ཞིག་དང་མཇལ། ཅི་ལགས་ཞུས་པ་ན། འོ་
སངས་རྒྱས་ཀྱིས་སློབ་པ་ལམ་གྱི་གནས་སྐབས་སུ་མགོ་དང་ཡན་ལག་ཐམས་
ཅད་བཏང་ནས་ཤའི་གོང་བུ་གཅིག་ཏུ་སོང་བ་ཤ་ཟ་བའི་འབུ་སྦྲང་སོགས་
ལ་སྦྱིན་ཞིང་དེ་དག་གིས་ཟོས་པ་ན་ཐུགས་རྗེ་སུ་ཡི་རང་མཛད། དེ་འདྲ་
བའི་མཛད་པ་གྲངས་མེད་མཛད་པ་ལ་མཐེ་བོང་ཀེར་ནས་ཁྱོད་བྱུང་ཁྱོད་་་་་
བྱུང་ཟེར་མི་རིགས་སམ། སེམས་ཅན་ཐམས་ཅད་ཐུབ་པའི་དབང་བོ་དང་
ང་རང་ཚོའི་མ་ཡིན་པ་འདྲ་བ་ལ། ང་རང་ཚོས་སེམས་ཅན་ཡལ་བར་དོར་
ནས་དྲིན་ལན་ལོག་གཞལ་བྱས་པ་ལ་བསམ་ཞིང་བྲང་བརྡུངས་མྱ་ངན་བྱེད་
མི་རིགས་སམ་གསུངས་པ་དང་། བདག་གཙང་དུ་འགྲོ་སྐབས་སུ་སྐྱེས་ཐུང་
མཛད། ཉིད་ཀྱི་ཕྱག་གིས་བདག་གི་ལག་པ་བཟུང་ནས་ཆོས་གཞན་གྱིས་
གང་ཡང་མི་ཡོང་བྱང་ཆུབ་ཀྱི་སེམས་སྐྱེ་བ་ཞིག་གྱིས་གསུངས། བདག་གིས་
372



,
དེ་ཡོང་ངས་ཀྱང་དེ་ཁའི་རྩིས་ཡོད། བྱང་ཆུབ་ཀྱི་སེམས་ཁོ་ཡང་འདུས་བྱས་
ཡིན། ང་ཡང་འདུས་བྱས་ཡིན། འདུས་བྱས་ཀྱིས་འདུས་བྱས་ལ་བསྐྱེད་རེས་
ཐུབ་པས་བྱང་ཆུབ་ཀྱི་སེམས་བསྐྱེད་ཐུབ་ཡོང་ཞུས། རི་བོའི་རྩེ་ལུང་བའི་
གཞུང་གར་སོང་ཡང་དོན་དུ་གཉེར་རྒྱུ་དེ་ཁ་ལས་མེད་པར་བྱས་ཤིང་རྟོགས་
པ་མ་སྐྱེས་པར་དཀའ་སྤྱད་མང་པོ་མཛད་པ་རྣམས་ཀྱང་གསུང་གསུངས།
གསེར་གླིང་པ་ལྟ་བ་སེམས་ཙམ་རྣམ་བདེན་དང་། ཇོ་བོ་ལྟ་བ་དབུ་མ་བ་སྟེ་
ལྟ་བ་ཇོ་བོ་མཐོ་ཡང་ཇོ་བོས་གསེར་གླིང་པའི་མཚན་བརྗོད་པ་ན་ཐལ་མོ་སྤྱི་
བོར་སྦྱར་སྤྱན་ཆབ་ཉིལ་གྱིས་འབྱུང་། ཁྱེད་ཀྱི་བླ་མ་ཐམས་ཅད་གྲུབ་པ་ཐོབ་
པ་ཤ་སྟག་ལ་གསེར་གླིང་པ་དེ་ལ་གཞན་དང་མི་འདྲ་བ་མཛད་པ་དེ་གང་་་་
ལགས་ཞུས་པ་ན། ཇོ་བོ་ཉིད་དམན་ཆ་བཟུང་ནས་བྱང་ཆུབ་ཀྱི་སེམས་ནམ་
མཁའ་འདྲ་བ་མི་གསུང་བར་ང་ལ་སེམས་བཟང་པོ་ཕྲུག་ཙམ་ཞིག་ཡོད་པ་
དེ་གསེར་གླིང་པའི་བཀའ་དྲིན་ཡིན་གསུངས། དེས་ན། བྱང་ཆུབ་སེམས་ཀྱི་
ས་བོན་དགེ་བ་འདེབས་འགྱུར་བ། །ཞེས་དཔེར་ན་བླ་མ་ང་ལྟ་བུ་ནི་བྱང་
ཆུབ་སེམས་ཀྱི་ས་བོན་འདེབས་པ་པོ་དང་། སློབ་མ་ཁྱེད་རང་ཚོའི་སེམས་ནི་
གང་ལ་འདེབས་པའི་ཞིང་ས་དང་། བྱང་ཆུབ་ལམ་རིམ་གྱི་འཁྲིད་ཀྱི་སྙིང་བོ་
བྱང་ཆུབ་ཀྱི་སེམས་ནི་ས་བོན་ལྟ་བུ་ཡིན་ལ། དེ་ཡང་། ཉམས་མྱོང་གོ་ཡུལ་
ཤར་བའི་མྱུ་གུ་དག །དཀའ་སྤྱད་རླན་གཤེར་དྲོད་ཀྱིས་ཉེར་སྨིན་པས། །
རྟོགས་པ་ཚད་མའི་འབྲས་བུ་གཡུར་ཟ་བ། །ཞེས་ཁྲིད་ཀྱི་སྐབས་སུ་ལམ་རིམ་
སྤྱི་དང་བྱང་ཆུབ་སེམས་ལ་གོ་ཡུལ་ཤར་བ་ནི་མྱུ་གུ་སྐྱེས་པ་དང་འདྲ། མྱུ་གུ་
373



སྐྱེས་ཀྱང་འབྲས་བུ་མ་སྨིན་ན་དགོས་པའི་དོན་མི་འགྲུབ། འབྲས་བུ་སྨིན་
བྱེད་དྲོད་དང་རླན་གཤེར་ལ་རག་ལས་པ་ལྟར་ལུས་ངག་ཡིད་གསུམ་གྱིས་་་་
དཀའ་སྤྱད་རྗེ་དགེ་ལེགས་རྒྱ་མཚོ་འདྲ་བ་ཞིག་བྱ་དགོས་ཏེ། སློབ་སྤྲིངས་
ལས། མི་ཡི་དངོས་པོ་ཤིན་ཏུ་རྙེད་དཀའ་རྙེད་གྱུར་ཅིང་། །དོན་དུ་བརྣག་པ་
གང་ཡིན་དེ་ནི་བསྟུན་ཏེ་སྒྲུབས། །ཞེས་པ་ལྟར་དཀའ་སྤྱད་ལ་རག་ལས་པས།
དཀའ་སྤྱད་ལས་བྱུང་བའི་བྱང་ཆུབ་ཀྱི་སེམས་ལ་མྱོང་བ་ཐོན་པའི་རྟོགས་པ་
སྐྱེས་པ་ན་འབྲས་བུ་སྨིན་པ་དང་འདྲ་གསུངས། དཀའ་སྤྱད་མ་བྱས་པར་
རང་གར་ཆོས་བྱས་ཟེར་བ་ཙམ་གྱིས་རྟོགས་པ་མི་སྐྱེ་སྟེ། རྒྱུད་སྟོད་སྔགས་
རམས་པ་ཆོས་དོན་གྲུབ་ལ། རབ་འབྱམས་པ་དགེ་འདུན་རྒྱ་མཚོས་ཆོས་
ཞུས་པ། རྗེས་སོར་མཇལ་སྐབས་ངས་ཕྱག་འཚལ་སོགས་དགེ་སྦྱོར་གང་དྲག་
བྱས་ཀྱང་རྟོགས་པ་སྐྱེས་པ་མ་བྱུང་ཞུས་པ་ན། སྔགས་རམས་པས་འདི་
གསུངས། ཟས་གོས་བཟང་པོ་བྱས་ཁ་ལག་སྤྲད་མཁན་དང་བཅས་སྐྱིད་ཆོས་
བྱེད་པ་ལ་རྟོགས་པ་སྐྱེ་དོགས་མེད་གསུངས། རྗེ་མི་ལས་ཀྱང་དྭགས་པོ་ལྷ་རྗེ་
ལ་ངའི་གདམས་ངག་ཟབ་ཤོས་འདི་ཡིན་གསུངས། འཕོངས་ལ་ཤ་རོ་ཆགས་
པ་བསྟན་ངས་འཕོངས་ལ་ཤ་རོ་ཆགས་ཆགས་པར་བསྡད་ནས་བསྒོམ་་་་་
པས་རྟོགས་པ་སྐྱེས་པ་ཡིན། ཁྱོད་ཀྱིས་འདི་བཞིན་སྡོད་ནུས་པར་གྱིས་ལ་
སྒོམས་གསུངས། འོ་ན་དེ་ལྟར་དོན་དུ་གཉེར་རྒྱུའི་བྱང་ཆུབ་ཀྱི་སེམས་དེའི་
ངོ་བོའམ་མཚན་ཉིད་ཇི་ལྟར་ཞེ་ན། ཡུམ་བར་མའི་མདོ་ལས། ཤཱ་རིའི་བུ་
ཆོས་ཐམས་ཅད་རྣམ་པ་ཐམས་ཅད་དུ་མངོན་པར་རྫོགས་པར་འཚང་རྒྱ་་་་
374



བར་འདོད་པའི་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསླབ་པར་བྱའོ། །ཞེས་
གསུངས་ལ། དེས་ནི་ཆོས་ཐམས་ཅད་ནི་འཁོར་འདས་ཀྱི་ཆོས་ཐམས་ཅད་
དོ། །རྣམ་པ་ཐམས་ཅད་ནི་ཆོས་ཐམས་ཅད་ཀྱི་རྣམ་པ་མི་རྟག་སྡུག་བསྔལ་
སྟོང་བ་བདག་མེད་སོགས་བདེན་བཞི་དང་ལས་འབྲས་ཤེས་བྱའི་རྣམ་པ་་་་
ཐམས་ཅད་དོ། །མངོན་པར་ནི་རྣམ་པ་དེ་ཐམས་ཅད་མངོན་སུམ་དུ་རྟོགས་
པའོ། །རྫོགས་པ་ནི་མངོན་སུམ་དུ་རྟོགས་པའི་མངོན་རྟོགས་དེ་ཉིད་གོམས་
པ་ཡོངས་སུ་རྫོགས་པ་སངས་རྒྱས་པ་སྟེ། གོ་འཕང་དེ་མངོན་དུ་བྱ་འདོད་
པས་དེའི་རྒྱུར་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསླབ་དགོས་སོ་ཞེས་་་་་་་
པའོ། །དོན་འདི་ལས་འཕྲོས་ནས་རྗེ་བཙུན་བྱམས་པས། སེམས་བསྐྱེད་པ་ནི་
གཞན་དོན་ཕྱིར། །ཡང་དག་རྫོགས་པའི་བྱང་ཆུབ་འདོད། །ཅེས་གསུངས་
པའི་སེམས་བསྐྱེད་གཙོ་སེམས་ལ་སེམས་བྱུང་འདོད་པའི་མིང་བཏགས་པ་
ལ་དགོས་པ་གཉིས་ཡོད་དེ། གཞན་དོན་འདོད་པ་རྒྱུའི་ཁྱད་པར་དང་།
བྱང་ཆུབ་འདོད་པ་གྲོགས་ཀྱི་ཁྱད་པར་གཉིས་དང་ལྡན་པ་ཤེས་པའི་ཆེད་་་་
ཡིན་ནོ། །གཞན་དོན་འདོད་པ་ཞེས་པའི། གཞན་ནི་རིགས་ཅན་གསུམ་ཡིན་
ལ། དོན་ནི་གདུལ་བྱ་རིགས་ཅན་གསུམ་གྱི་ཐོབ་བྱ་མི་གནས་པའི་མྱང་
འདས་ཏེ་སྲིད་ཞིའི་མཐའ་གཉིས་ལ་མི་གནས་པའི་མྱང་འདས་ལ་འགོད་་་་
པར་འདོད་པའོ། །སེམས་བསྐྱེད་ཀྱི་གྲོགས་གཞན་དོན་འདོད་པས་གཞན་
དོན་ལ་དམིགས་ནས་བསམ་པའི་ཚེ་ཀུན་ནས་ཉོན་མོངས་ཕྱོགས་ཀྱི་རྒྱུ་་་་་་
འབྲས་ཐམས་ཅད་བློ་ལ་ཤར་ནས་སེམས་ཅན་ཐམས་ཅད་སྤངས་པ་ཕུན་་་་་
375



ཚོགས་ལ་འགོད་འདོད་པ་དང་། བྱང་ཆུབ་འདོད་ཅེས་པས་བྱང་ཆུབ་ལ་
དམིགས་ནས་བསམ་པའི་ཚེ་རྣམ་བྱང་ཕྱོགས་ཀྱི་རྒྱུ་འབྲས་ཐམས་ཅད་བློ་ལ་
ཤར་ནས་རྟོགས་པ་ཕུན་ཚོགས་རང་གིས་ཐོབ་འདོད་དང་། འདོད་པ་དེ་
ཉིད་དང་མཚུངས་ལྡན་རྣམ་པ་ལྔ་མཚུངས་ཀྱི་གཙོ་བོས་ཡིད་ཀྱི་རྣམ་རིགས་
ཁྱད་པར་ཅན་ལ་ཀུན་རྫོབ་ཀྱི་སེམས་བསྐྱེད་ཟེར། དེ་མེད་པར་སྔགས་ལ་
དབང་ཞུས་ཚེ་ཀུན་རྫོབ་པས་སེམས་ཟླ་བའི་དཀྱིལ་འཁོར་དུ་གྱུར་ཟེར་བ་ན་
རི་བོང་གི་རྭ་ཟླ་བའི་དཀྱིལ་འཁོར་དུ་གྱུར་ཟེར་བ་དང་འདྲ་ཚིག་སྤྱི་ཙམ་་་་་
ཡིན། དེས་ན་རྒྱུ་ཕར་ཕྱིན་ཐེག་པ་དང་འབྲས་བུ་རྡོ་རྗེ་ཐེག་པ་གཉིས་གང་
ལ་འཇུག་ཀྱང་འཇུག་སྒོ་ནི་བྱང་ཆུབ་ཀྱི་སེམས་ཡིན་ནོ། །སྔོན་དུས་བོད་པ་
རྣམས་སེམས་བསྐྱེད་ཆོ་གས་འཛིན་པ་ཡིན་ཟེར་ཀུན་གྱིས་ཡ་མཚན་བྱེད་པ་
ལ། དེ་དག་ལ་ཇོ་བོ་ཆེན་པོས་དྲི་བ་མཛད་ནས་བྱམས་པ་དང་སྙིང་རྗེ་ལ་བློ་
སྦྱོང་ཚུལ་ཅི་འདྲ་བྱེད་ཀྱིན་ཡོད་གསུངས་པ་ལ་ལན་ཞུ་རྒྱུ་མ་རྙེད་པས། ཇོ་
བོས་ཞལ་ནས་བྱམས་པ་དང་སྙིང་རྗེ་སྦྱོང་མི་ཤེས་པའི་བྱང་ཆུབ་སེམས་་་་་་་
དཔའ་བོད་ཀྱིས་ཤེས་གསུངས། འོ་ན་ཅི་ཚུག་བྱེད་ན། དང་པོ་ནས་གོ་རིམ་
དུ་བསླབས་ནས་བྱེད་པ་ཅིག་དགོས་གསུངས། གོ་རིམ་ནི་དངོས་གཞི་སེམས་
བསྐྱེད་སྐྱེ་བ་ལ་གནོད་པའི་འགལ་རྐྱེན་རྣམས་བསལ་དགོས། དཔེར་ན་ཞོ་
འཐུང་བ་ལ་ཁེབ་རྣམས་རིམ་བཞིན་བསལ་ནས་ཞོ་ལེན་པ་དང་འདྲ། དེས་
ན་ཐོག་མར་ཚེ་འདི་ལ་སྲིད་པའི་སྲེད་པ་འགོག་ནུས་པའི་ནམ་འཆི་ཆ་མེད་
དྲན་པ་ཞིག་དགོས། དེ་ནས་ཕྱི་མ་ལྷ་མིའི་ཕུན་ཚོགས་ལ་སྲེད་པའི་སྲེད་པ་
376



འགོག་ནུས་པའི་ངེས་འབྱུང་ཤུགས་དྲག་པོས་བརྩོན་པ་བཙོན་ར་ནས་ཐར་
འདོད་པ་ལྟ་བུ་ཞིག་དགོས། དེ་ནས་རང་གཅེས་པར་བཟུང་ནས་རང་ཉིད་
ཞི་བ་ཐོབ་ན་ཆོག་པར་འཛིན་པའི་ཆོག་འཛིན་སེལ་ནུས་སྙིང་རྗེ་ཆེན་པོ་་་་་
ཞིག་དགོས། སྙིང་རྗེ་ཆེན་པོ་དེ་ཡང་རྒྱུའི་ཁྱད་པར་སྔོན་བསྐལ་པ་དུ་མ་ལ་
གོམས་པ། ངོ་བོའི་ཁྱད་པར་སེམས་ཅན་གྱི་སྡུག་བསྔལ་ཐམས་ཅད་བྲལ་
བར་འདོད་པ་ཤུགས་དྲག་པའི་ཁྱད་པར་མཚོན་གྱིས་ཤ་དང་རུས་པ་རྐང་་་་་
ངར་ལ་བསྣུན་པ་ལྟར་གཞན་གྱི་སྡུག་བསྔལ་ལ་མི་བཟོད་པ་སྟེ། དེ་ལྟ་བུའི་
སྙིང་རྗེ་ཡོད་ན་ལྷག་བསམ་འདྲེན་པ་ལས་འོས་མེད། དེས་ན་ཉན་རང་ལ་
སྙིང་རྗེ་ཆེན་པོ་མེད་དེ་ཞི་མཐའ་འགོག་ནུས་པའི་སྙིང་རྗེ་མེད་པའི་ཕྱིར། །
སྙིང་རྗེ་ཆེན་པོ་སྐྱེ་བ་ལ་ཡིད་འོང་གི་བྱམས་པ་སྔོན་དུ་འགྲོ་དགོས་ཏེ། ལམ་
སྒྲོན་ལས། བྱམས་པའི་སེམས་ནི་སྔོན་འགྲོ་བས། །ཞེས་གསུངས། ཡིད་འོང་
མེད་ན་སེམས་ཅན་དེ་སྡུག་བསྔལ་བ་མཐོང་ཡང་སྙིང་རྗེ་མི་སྐྱེ། དཔེར་ན་
དགྲ་ཞིག་སྡུག་བསྔལ་བ་མཐོང་ཡང་སྙིང་རྗེ་མི་སྐྱེ་བར་མ་ཟད་ཡི་རང་བ་ནི་
ཡིད་འོང་མེད་པས་ལན། བུ་གཅེས་པ་ཞིག་ཅུང་ཟད་ན་བ་ལ་མ་ཉིད་མི་
བཟོད་པར་སྙིང་རྗེ་སྐྱེ་བ་ནི་གཅེས་ཤིང་ཕངས་པའི་ཡིད་འོང་ཡོད་པའི་་་་་
དབང་གིས་ཡིན། རྒྱུ་མཚན་དེའི་ཕྱིར་བདེ་བ་དང་ལྡན་འདོད་ཀྱི་བྱམས་པ་
དང༌། སྡུག་བསྔལ་དང་བྲལ་འདོད་ཀྱི་སྙིང་རྗེ་གཉིས་ཀའི་གཞི་ལ་ཡིད་འོང་
གི་བྱམས་པ་སྔོན་དུ་འགྲོ་དགོས་པ་ཡིན་ལ། ཡིད་འོང་གི་བྱམས་པ་སྐྱེ་བའི་
ཐབས་སམ་མན་ངག་ནི་མར་ཤེས་དྲིན་དྲན་དྲིན་གཟོ་གསུམ་སྒོམ་པ་ཡིན་་་་
377



པས་ཉན་རང་དགྲ་བཅོམ་པ་ཐེག་ཆེན་ལམ་ལ་འཁྲིད་པའི་ཚེ་མར་ཤེས་ནས་
འཁྲིད་དགོས་ཞེས་རྗེ་དགེ་ལེགས་རྒྱ་མཚོས་གསུངས། མར་ཤེས་འདི་སྐྱེ་
དཀའ་སྐྱེས་ན་རྟོགས་པ་ནམ་མཁའ་དང་མཉམ་གསུངས། མར་ཤེས་སྐྱེ་བ་
སྐྱེས་བུ་འབྲིང་གི་སྐབས་ནས་བཤད་པའི་དགྲ་གཉེན་ལ་ངེས་པ་མེད་པ་ལ་་་
ཡིད་ཆེས་སྐྱེས་པ་ཞིག་དགོས། དེ་ཡོང་བ་ལ་སྐྱེས་བུ་ཆུང་ངུའི་སྐབས་ནས་
འབྱུང་བའི་ལས་འབྲས་ལ་ཡིད་ཆེས་པ་ཞིག་དགོས། དེ་ཡོང་བ་ལ་ལས་
འབྲས་བསམ་པ་དང་འཆི་བ་མི་རྟག་པ་བསམ་པ་ཞིག་དགོས། དེ་འོང་བ་ལ་
དལ་འབྱོར་ལ་སྙིང་བོ་ལེན་འདོད་སྐྱེས་པ་ཞིག་དགོས། དེ་ཡང་གདམས་
ངག་ཐོས་པ་ལ་རག་ལས་པས་དགེ་བའི་བཤེས་གཉེན་ཚུལ་བཞིན་དུ་བསྟེན་
པ་ལ་རག་ལས་པ་ཡིན་པས་སྤྱི་བཤད་འདི་དག་གལ་ཤིན་ཏུ་ཆེ་བ་ཡིན་་་་་་་
གསུངས། དངོས་གཞིའི་དམིགས་རྣམ་སྐྱོང་ཚུལ་ནི། ཇོ་བོ་ཆེན་པོ་ནས་
བརྒྱུད་པའི་མན་ངག་ལ་མན་ངག་བདུན་མ་དང༌། ཞི་བ་ལྷའི་གཞུང་ལ་
བརྟེན་ནས་བློ་སྦྱོང་གཉིས་ཡོད་པའི་དང་པོ་ནི་བཏང་སྙོམས་མ་བསྒོམས་ན་
བྱམས་སྙིང་རྗེ་ཕྱོགས་རིས་ཅན་ཞིག་ལས་མི་འོང་བས་དགྲ་གཉེན་བྱས་ཚུལ་
གང་ལ་བསམས་ཀྱང་ཁྱད་པར་མེད་པ་ཡིན་འདུག་པས། གང་ལ་ནི་ཆགས་
གང་ལ་ནི་སྡང་སྙམ་སེམས་ཅན་ལ་མཉམ་པར་བཏང་སྙོམས་ཀྱིས་སྙོམས་་་་
པར་མ་བྱུང་བའི་བར་དུ་བསྒོམ། བདུན་གྱི་དང་པོ་མར་ཤེས་སྒོམ་ཚུལ་ནི།
ད་ལྟ་ང་རང་རྣམས་ཀྱི་སེམས་འདི་རིགས་འདྲ་སྔ་མ་ཁ་སང་གི་སེམས་ལས་
བྱུང་། ཁ་སང་གི་སེམས་དེ་ཡང་སྔ་མ་སྔོན་དུ་སོང་བ་དེ་བཞིན་དུ། ཡར་ལ་
378



དེད་ནས་རིགས་པའི་ཡ་མཐའ་ཐུག་མེད་དུ་སོང་ནས་སྐྱེ་བའི་ཐོག་མའི་་་་་་
མཐའ་ངོས་འཛིན་རྒྱུ་མེད་པའི་སྐྱེ་གནས་བཞི་ལས་མི་འོང་། མངལ་སྐྱེས་ཀྱི་
སྐབས་སུ་མ་ཡི་མངལ་དུ་སྐྱེ་དགོས་པས་མི་ཡི་རྟེན་ལ་མ་གྲངས་མེད་མ་བྱས་
པའི་སེམས་ཅན་མེད་ན་དུད་འགྲོ་སོགས་ཀྱི་རྟེན་ལ་མ་གྲངས་མེད་བྱས་པ་་་་
སྨོས་ཅི་དགོས། འོ་ན་སེམས་ཅན་རེ་རེས་མ་གྲངས་མེད་བྱས་ན་སེམས་ཅན་
ལ་གྲངས་ཡོད་པར་ཐལ། སེམས་ཅན་གྱིས་མ་འདངས་ནས། དེ་དང་པོ་ནས་
འདབ་སྐྱོར་བྱས་པར་སོང་བའི་ཕྱིར་སྙམ་ན། དེ་མི་འཐད་དེ་རང་གི་མ་ཐོག་
མ་བྱེད་མཁན་འདི་ཡིན་ཞེས་གཅིག་ལ་ངོས་འཛིན་རྒྱུ་ཡོད་པར་སོང་བའི་་་་་
རང་གི་མ་ཐོག་མར་བྱེད་མཁན་འདི་ཡིན་ཞེས་གཅིག་ལ་ངོས་འཛིན་རྒྱུ་ཡོད་
དམ་མེད། ཡོད་ན་རང་ཉིད་སྔར་མེད་གསར་སྐྱེས་སུ་འགྱུར། མེད་ན་རང་
གི་སྐྱེ་བ་ལ་གྲངས་མེད་པས་སེམས་ཅན་ལ་གྲངས་མེད་ཀྱང་རེ་རེས་ཀྱང་མ་
གྲངས་མེད་བྱས་པ་ལ་མི་གནོད་པའི་ཕྱིར། རང་ཉིད་ཐོག་མེད་དུས་ནས་
སེམས་ཅན་ཐམས་ཅད་ཀྱིས་རང་གི་མ་གྲངས་མེད་བྱས་པ་ཞིག་ཡིན་ནོ། །དེ་
ལྟར་བསམས་ཀྱང་ད་དུང་སེམས་ཅན་ཐམས་ཅད་ལ་མར་ཤེས་པའི་བློ་མི་་་་
འགྲོ་ན་སེམས་ཅན་གྱི་ངོས་ནས་ཁྱོད་ཀྱི་མ་ཡིན་པ་གཅིག་ཀྱང་མེད་གྱིས་་་་་
དང༌། དེ་མི་ཟེར་ཚེ་འདིའི་མ་ངའི་མ་ཡིན། ཚེ་སྔོན་མའི་མ་ཡང་ངའི་མ་
ཡིན། དེ་བཞིན་དུ་དེའི་སྔོན་མའི་མ་དེ་ཡང་སྔོན་མའི་མ་སོགས་ངའི་མ་
གྲངས་ཀྱིས་ཀྱང་མི་ལང་བ་ཡོད་སྙམ་པ་སོགས་མར་ཤེས་ལ་བློ་འགྲོ་བ་ཡིན་
གསུངས། ཡང་གཞི་གྲུབ་ན་ཆ་བཅས་ཡིན་པས་ཁྱབ་པས་རང་ཉིད་ཀྱི་ཆ་
379



ཤས་སྔ་མ་རྣམས་ལ་མི་ཡི་རྟེན་ལ་མ་གྲངས་མེད་བྱེད་པར་མ་མྱོང་བའི་་་་་་་
སེམས་ཅན་གཅིག་ཀྱང་མེད་པས་སེམས་ཅན་ཐམས་ཅད་དྲིན་ཅན་གྱི་མ་མ་
ཡིན་ནོ་སྙམ་པས་ཚེ་ན་ཕྲ་དུས་ན་ནུ་ཞོས་སྐྱོང་བཞིན་པ་ཡིན་མི་དགོས།
དཔེར་ན་ཚེ་འདི་ཡི་མ་བཙུན་མ་བྱས་ཡོད་ནའང་བཙུན་མ་དེ་ལ་དམིགས་་་་
ནས་མངལ་དུ་བཟུང་བདག་ལ་བརྩེ་བས་སྐྱོང་བའི་མའོ་སྙམ་པ་དོན་མཐུན་
ཡིན་ཡང་བཙུན་མ་བྱས་ཟིན་པའི་མངལ་དུ་ཞུགས་མི་དགོས་པ་དང་འདྲ་་་་
གསུངས། མར་ཤེས་འདི་རིག་པ་ཟེར་བ་གཅིག་པུས་མི་ཡོང་བླ་མའི་བྱིན་
རླབས་དང་ལུང་ལ་བརྟེན་ནས་ངེས་ཤེས་རྙེད་དགོས། རྒྱ་ནག་ཕྱོགས་ན་
རྒྱལ་པོ་ཞིག་མཆོད་གནས་ཕྱི་རོལ་པའི་ངག་ལྟར་དམར་མཆོད་བྱེད་པ་ལ།
འབྲོམ་རིན་པོ་ཆེའི་སྤྲུལ་བ་ཞིག་བསམ་བཞིན་དུ་རྒྱལ་པོ་དེའི་ལུས་སུ་སྐྱེ་བ་
བཞེས། འཁྲུངས་མ་ཐག་ནས་ཡབ་ཡུམ་གཉིས་སྐུ་ཁམས་བདེ་འམ་གསུངས།
ཡབ་ཀྱིས་ད་ལྟ་ནས་ཁ་གྲག་ཏུ་མི་རུང་བརྗོད་པས། སྲས་དེ་དར་ལ་བབ་
ཀྱང་ཁ་མ་གྲགས་པར་བཞུགས། ཡབ་རྒྱལ་པོས་སྲས་འདིས་ཁ་མི་གྲག་པ་
འདི་ཅི་ཡིན་བརྗོད་པ་ན། སྲས་ཀྱིས་ཡབ་ཁྱོད་ཀྱིས་ང་ལ་ཁ་གྲག་མི་རུང་
ཟེར་བས་ཁ་མ་གྲགས་པ་ཡིན་གསུངས། རྒྱལ་པོ་ན་རེ་སྐྱེས་མ་ཐག་ཁ་གྲག་
མི་རུང་། ་ཆེ་རུ་སོང་བ་ན་ཁ་གྲག་དགོས་བརྗོད་པས། སྲས་ཀྱིས་གསུངས་པ་
སྐྱེས་མ་ཐག་ཁ་གྲག་མི་རུང་བར་ཆེ་རུ་སོང་ནས་རུང་བའི་རྒྱུ་མཚན་ཅི་ཡོད་
གསུངས། རྒྱལ་པོའི་བསམ་པ་ལ་འདི་རིག་པ་ཅན་ཞིག་འདུག སྤྲུལ་བ་
ཞིག་ཡིན་ནམ་སྙམ། ཁྱོད་ལྷ་དབང་ཕྱུག་ཆེན་པོ་ཡིན་ནམ་ནང་པའི་སྤྲུལ་བ་
380



གང་ཡིན་ཞེས་བརྗོད། སྲས་ཀྱིས་གསུངས་པ་ང་ལ་ནང་པ་རྣམས་སྤྱན་རས་
གཟིགས་ཟེར། ཕྱི་པ་རྣམས་ལྷ་དབང་ཕྱུག་ཆེན་པོ་ཟེར་འདུག་གསུངས།
ཡབ་ཁྱོད་ལ་ངས་བསླབ་བྱ་ཞིག་བྱ་རྒྱུ་འདུག་དམར་མཆོད་བྱ་རྒྱུར་དགྲ་་་་་་
རྣམས་བསད་དགོས། དགྲ་གང་ན་འདུག་ཅེ་ན་བཙོན་ཁང་ན་འདུག་པའི་
བཙོན་པ་རྣམས་ཡིན། དགྲ་ཇི་ལྟར་བྱས་ན་ང་རང་ཡབ་སྲས་སྐྱེ་བ་སྔོན་མ་
རྣམས་ལ་ལུས་ཡང་ཡང་སྐྱེས་ནས་ཡབ་སྲས་རྒ་ཤི་སོགས་སྡུག་བསྔལ་མྱོང་་་་་
བའི་རྩ་བ་བྱས་གསུངས། རྒྱལ་པོ་ན་རེ། སེམས་ཅན་གཞན་རྣམས་ཀྱིས་ང་
རང་ཡབ་སྲས་ཀྱི་ལུས་མ་བསྐྱེད་པ་མ་ཡིན་ནམ་སྨྲས། སྲས་ཀྱིས་གསུངས་པ་
སེམས་ཅན་གྱི་ངོས་ནས་རང་ཚོ་ལུས་ཡང་ཡང་མ་སྐྱེས་པ་གཅིག་ཀྱང་མེད། །
ཡིན་ནའང་སེམས་ཅན་ཐམས་ཅད་བསད་པའི་ཐབས་མེད་པས་རང་གི་་་་་
མངའ་འོག་ཐུབ་ཚོད་འདི་དག་བསད་དགོས་གསུངས། རྒྱལ་པོས་སེམས་
ཅན་ཐམས་ཅད་མ་ཡིན་ནམ་ཟེར་བ་དང་བསད་མི་རུང་ཟེར་བའི་རིག་པ་
སྨྲ་བ་དེ་གོ་ནས་དམར་མཆོད་ཀྱི་ཆེད་དུ་སེམས་ཅན་བསད་མི་རུང་བ་ཡིན་
ནམ་ཞེས་སྨྲས་པ་ན། སྲས་ཀྱིས་སྨྲས་པ་ངས་ཡབ་ཁྱོད་བསད་ཨེ་རུང་། ངས་
ཡུམ་འདི་བསད་ཨེ་རུང་། ཡབ་ཁྱོད་ཀྱིས་ང་བསད་ཨེ་རུང་། མི་རུང་ན་
སེམས་ཅན་ཐམས་ཅད་དེ་དང་འདྲ་གསུངས། དེ་ནས་ཡབ་དེས་སེམས་ཅན་
བསད་མི་རུང་བ་དང་སེམས་ཅན་ཐམས་ཅད་མར་ཤེས་པར་གྱུར་ཏོ། །ཡང་
གསུང་བཤད་གཅིག་གི་སྐབས་སུ་མར་ཤེས་པ་ལ། དཔེར་ན་རྒྱལ་པོ་ཕྱི་པ་ལ་
དགའ་བ་ཞིག་ལ་སྲས་བྱང་ཆུབ་སེམས་དཔའ་ཞིག་ཡོད་པ་ཕྱི་རོལ་པའི་་་་་
381



མཆོད་གཡོག་ཏུ་བཏང་བ་སྲས་ཐུགས་མི་དགའ་བཞིན་དུ་ཡབ་ཀྱི་བཀའ་་་་
བཅག་མི་རུང་བར་དགོངས་ནས་ཕེབས། ཕྱི་པ་རྣམས་ལ་ངག་མི་སྨྲ་བར་
ལྐུགས་པ་བཞིན་དུ་ལག་བརྡ་མཛད། དམར་མཆོད་བྱ་རྒྱུ་ཁྲིད་ཤོག་ཟེར་བ་
ན་ཕྱི་པ་རང་གི་མ་ཁྲིད་སོང་། མ་མ་ཡིན་པ་བ་གླང་ཁྲིད་ཤོག་ཟེར་བ་ན།
ཟན་གྲུ་བཞི་གཉིས་བཅོས་ནས་སྟོན་པར་མཛད། དེ་ནས་རྒྱལ་པོས་སྲས་ལ་
ཅི་ཡིན་དྲིས་པ་ན་སྲས་བྱང་ཆུབ་སེམས་དཔས་གསུངས་པ་ལས་འབྲས་མི་་་་
ཤེས་པའི་རྨོངས་པ་སེམས་ཅན་ལ་སྙིང་རྗེ་མེད་པར་ལམ་ལོག་པར་ལྟ་བ་་་་་་
ཅན་ལ་ང་རང་རྣམས་ངག་སྨྲ་མི་རུང་ཟེར་བའི་གོ་བ་ལ་ངས་ངག་མ་སྨྲས།
སེམས་ཅན་བསད་རུང་ངམ་མི་རུང་ཁྱོད་ཀྱི་ཕྱི་པ་རྣམས་བསམ་བློ་ཐོངས་་་་
ཟེར་བའི་གོ་བ་ལ་ཁོ་རང་ཚོའི་མ་ཁྲིད་སོང༌། མ་མ་ཡིན་པ་བ་གླང་ཁྲིད་
ཤོག་ཟེར་བ་ན། ཟན་གྲུ་བཞི་གཉིས་ལ་གྲུ་བཞི་ཡིན་པ་ལ་ཁྱད་པར་མེད།
དཔེ་དེ་བཞིན་དུ་ཚེ་འདིའི་མ་དང་བ་གླང་གཉིས་ལ་མ་ཡིན་པ་ལ་ཁྱད་པར་
མེད་ཟེར་བའི་གོ་བ་ལ་ཟན་གྲུ་བཞི་གཉིས་བསྟན་པ་ཡིན་གསུངས། དེ་ནས་
ཡབ་དེས་ཕྱི་ནང་གི་སྐྱོན་ཡོན་ཤེས་པ་དང་སེམས་ཅན་ཐམས་ཅད་མར་ཤེས་
པ་སོགས་བྱམས་སྙིང་རྗེ་ཅན་དུ་གྱུར་ཏོ། །གཉིས་པ་དྲིན་དྲན་དགོས་ཏེ་མར་
ཤེས་པ་ཙམ་གྱིས་དེ་ལ་ཡིད་འོང་གི་བྱམས་པ་མི་སྐྱེ། བུ་ངན་པ་ལ་ལ་མ་ལ་
དགྲར་བཟུང་བ་ནི་དྲིན་མ་དྲན་པ་དང་དྲིན་གཟོ་འདོད་མེད་པ་ལས་བྱུང་་་
བས་སོ། །དྲིན་དྲན་ཚུལ་ནི་མ་དེའི་མངལ་དུ་ཡོད་པར་མོས་ནས་རང་ཉིད་
སྐྱོང་ཚུལ་བསམ། ཕྱིར་སྐྱེས་མ་ཐག་ནས་ནུ་ཞོ་སོགས་ཀྱིས་སྐྱོང་བར་མོས་
382
L



ཤིང་མ་བསྐྱངས་ན་ཅིར་འགྱུར་བསམ། རང་མགོ་ཐོན་པར་བཅོས་ནས་རང་
མགོ་ཐོན་པའི་སྐབས་སུ་ཡང་བརྩེ་བའི་སེམས་གཞན་དང་མི་འདྲ་བའི་ཁྱད་
པར་རྣམས་བསམ། གསུམ་པ་དྲིན་གཟོ་སྒོམ་ཚུལ་ནི། དྲིན་ཅན་ཡིན་པ་རྒྱུ་
མཚན་དུ་བྱས་ནས། མ་དེའི་སྡུག་བསྔལ་སེལ་འདོད་བདེ་བ་ལ་འགོད་
འདོད་དང་། བུའི་དོན་དུ་བསགས་པའི་མི་དགེ་བའི་ལས་ཀྱིས་ངན་སོང་དུ་
ལྷུང་བ་རྣམས་འཕགས་མཆོག་སྤྱན་རས་གཟིགས་ཀྱིས་ངའི་མ་རྣམས་ལ་་་་་་
ཐུགས་རྗེས་གཟིགས་ཤིག་སྙམ་པའི་བློ་སྦྱང་། བཞི་བ་ནི་མར་ཤེས་དྲིན་དྲན་
དྲིན་གཟོ་གསུམ་སྒོམ་པར་བྱེད་པ་ལས་སྐྱེ་བ་ཡིན་གྱི། ཡིད་འོང་ནི་འབུ་
སྲིན་སོགས་དམིགས་ཡུལ་དེ་དག་ལ་རང་གི་ལག་པས་བྱུག་བྱུག་བྱ་འདོད་པ།
རང་གི་བདེ་དགེ་དེས་ཐོབ་རྒྱུ་ཡོད་ན་འཕྲལ་ཏུ་གཏང་འདོད་པ། དེ་ལ་
གཅེས་ཤིང་ཕངས་པའི་རྣམ་པ་ཅན་གྱི་བློ་ཞིག་དགོས། འདི་བཞི་ནི་གཞན་
དོན་གཉེར་གྱི་བློ་སྐྱེ་བའི་གཞི་ཡིན། བདེ་བ་ལྡན་འདོད་ཀྱི་བྱམས་པ་དང་
སྙིང་རྗེ་ལྷག་བསམ་གསུམ་ནི་གཞན་དོན་གཉེར་གྱི་བློ་དངོས་གཞི་ཡིན། དེས་
ན་ཡིད་འོང་གི་བྱམས་པ་འདི་གལ་ཤིན་ཏུ་ཆེ། ཡིད་འོང་མེད་ན་བྱམས་སྙིང་
རྗེ་ཁ་གཏིང་མི་མཚུངས་པར། དཔེར་ན་གྲོང་བའི་བུ་ན་བའི་ཚེ་ཕྲག་དོག་
གིས་ཤི་བ་འདོད་ཀྱང་ཁ་ནས་མི་ཤི་བའི་ཐབས་ཅི་དྲག་ཟེར་མཆི་མ་གཏོང་
ཁུལ་བྱེད་པ་བཞིན། ཁ་ན་བྱམས་སྙིང་རྗེ་ཡོད་པ་འདྲ་བ་ལ། དོན་ལ་
སེམས་ཅན་སྡུག་བསྔལ་ལ་གཏོང་མཁན་ཟོག་པོ་ཞིག་ལས་མི་འོང་། ལྔ་བ་
སྙིང་རྗེ་སྒོམ་ཚུལ་ནི། ཐེག་ཆེན་ལམ་གྱི་རྩ་བ་ཚུགས་མི་ཚུགས་སྙིང་རྗེ་ལ་
383



རག་ལས་ཚུལ་ལམ་རིམ་ཆེན་མོ་ན། ཐེག་ཆེན་ལམ་གྱི་རྩ་བ་སྙིང་རྗེར་བསྟན་
ལ། རྒྱུ་འབྲས་གཞན་རྣམས་དེའི་རྒྱུ་དང་འབྲས་བུར་འགྱུར་ཚུལ་ལོ། །ཞེས་
ས་བཅད་འདི་གཉིས་ཀྱི་དོན་ལ་ངེས་པ་རྙེད་ནས་སྙིང་རྗེ་བསྒོམ་པའི་གོ་་་་་
རིམ། དང་པོ་སྡུག་བསྔལ་ཆེ་རིམ་ལ། དེ་ནས་སྡིག་པ་ཆེ་རིམ་ལ། དེ་ནས་
གཉེན་ལ། དེ་ནས་བར་མ་ལ། དེ་ནས་དགྲ་ལ། དེ་ལ་གཉེན་དང་འདྲ་བ་
དགྲ་ལ་འབྱོངས་པ་ན་སེམས་ཅན་ཐམས་ཅད་ལ་རྒྱ་ཇེ་ཆེར་དམིགས་ནས།
སྙིང་རྗེའི་སྐབས་འདིར་སོ་སོ་སྐྱེ་བོ་རྣམས་སྡུག་བསྔལ་དང་ཀུན་འབྱུང་ཕྲལ་
འདོད་ཙམ་དུ་མ་ཟད་བྱང་སེམས་ས་བཅུ་བའི་རྒྱུད་ལ་ཡོད་པའི་ཤེས་སྒྲིབ་་་
དང་འཆི་བདག་གི་བདུད་ཕྲ་མོ་རྣམས་དང་འབྲལ་འདོད་པ་བསྒོམས་ནས།
རང་ཉིད་ལོངས་སྐུའི་མཛད་པ་མཛད་པའི་རྟེན་འབྲེལ་འདི་ནས་འགྲིག་་་་་་
དགོས་གསུངས། བྱང་ཆུབ་སེམས་དཔའ་ཟེར་བ་ནི་སྡུག་བསྔལ་ཅན་གྱི་
སེམས་ཅན་ཐམས་ཅད་ལ་དམིགས་ནས་སྡུག་བསྔལ་རྒྱུ་བཅས་ལ་མི་བཟོད་
པ་སྙིང་གྲང་སྟོང་སྟོང་བ་ཞིག་དགོས། དེས་ན་སྡུག་བསྔལ་དང་སྡུག་བསྔལ་
གྱི་རྒྱུ་ཐམས་ཅད་པ་མི་བཟོད་པ་དབུགས་ཤུགས་རིང་དུ་བཏང་བ་དང་ཧུ་
ཤུ་བརྒྱབ་པའི་ཚོད་དུ་མ་བྱུང་བར་སྙིང་རྗེ་བསྒོམ་དགོས་གསུངས། དྲུག་པ་
ལྷག་བསམ་སྒོམ་ཚུལ་ནི། འགྲོ་རུང་འདུག་རུང་སེམས་ཅན་གྱི་སྡུག་བསྔལ་
གྱི་དོན་སྤྱི་བློ་ལ་ཤར་ནས་ཡིད་སྙིང་རྗེའི་དབང་དུ་སོང་བ་ཞིག་ཡོད་ན། ད་
ཡི་མུག་བྱས་ནས་བསྡད་པའི་མ་མཐུས། སེམས་ཅན་ལ་ཕན་པའི་ཐབས་
ཤིག་རང་གི་ཁུར་དུ་ལེན་དགོས་པའི་ཐབས་ནི། ཐུབ་རྣམས་སྡིག་པ་ཆུ་ཡིས་
384



་
མི་འཁྲུད་ཅིང༌། །ཞེས་སོགས་གསུངས་པ་ལྟར་ཆོས་བསྟན་ནས་གྲོལ་བ་ལས་
ཐབས་གཞན་མེད། དེ་ཡང་སེམས་ཅན་ཐམས་ཅད་ཀྱི་བསམ་པ་དང་ཁམས་
དང་བག་ལ་ཉལ་ཇི་ལྟར་མཁྱེན་པའི་རྣམ་མཁྱེན་ཐོབ་དགོས་པར་མཐོང་།
རྣམ་མཁྱེན་དེ་ཚོགས་གཉིས་ཀྱི་འབྲས་བུས་སྒྲུབ་ནུས་སུ་མཐོང་བ་ན།
བདུན་པ་སེམས་བསྐྱེད་ནི་གཞན་དོན་འབའ་ཞིག་གི་ཕྱིར་རྣམ་མཁྱེན་དོན་
དུ་གཉེར་བའི་བློ་བསྐྱེད་པའོ། །དེ་ཡང་འབྲས་བུ་ལ་དམ་བཅའ་བ་སྨོན་
སེམས་དང་། རྒྱུ་ཕྱིན་དྲུག་ལ་དམ་བཅའ་བ་འཇུག་སེམས་ཞེས་བཀའ་
གདམས་པ་རྣམས་གསུངས། ཇོ་བོ་ཆེན་པའི་གདམས་ངག་གཉིས་པ་ནི། །
རང་གཅེས་འཛིན་གྱི་ཉེས་དམིགས། གཞན་གཅེས་འཛིན་གྱི་ཕན་ཡོན།
བདག་གཞན་བརྗེ་བའི་བསམ་པ་དངོས་སྦྱོང་བའོ། །དང་པོ་ནི། རང་གཞན་
གཉིས་གང་གཅེས་པར་འཛིན། གང་ཡལ་བར་འདོར་དོ་གལ་ལ་ཐུག་དུས་
ཀྱི་བློ་ལ་བལྟས་ན་གསལ། དེ་ཚེ་རང་གཅེས་པར་འཛིན་ཅིང་གཞན་ཡལ་
བར་འདོར་བའི་བློ་ངང་ངམ་ཤུགས་ཀྱིས་སྐྱེ་བ་ནི། དཔེར་ན་སྤྱི་ཐོག་ན་ཁ་
བཏགས་ལེགས་པ་ཞིག་ལ་མི་མང་གིས་རྒྱུན་འཕེན་པ་ལ་ཕྱོགས་ཚེ་ང་ལ་་་་་་
བྱུང་ན་སྙམ་པ་ལྟ་བུའོ། །དེ་ལྟར་རང་གཅེས་འཛིན་ངོས་ཟིན་པ་ན། གཞན་
ཡལ་བར་དོར་ནས་རང་གཅེས་པར་འཛིན་མི་རིགས་ཏེ། རང་གཅེས་འཛིན་
ལ་ཕན་ཡོན་མེད་པའི་ཕྱིར་ཕན་ཡོན་མེད་པའི་སྟེང་འཁོར་བ་དང་ངན་སོང་
གི་སྡུག་བསྔལ་མི་འདོད་པ་ཐམས་ཅད་རང་གཅེས་པར་བཟུང་བའི་ཉེས་་་་་
དམིགས་སུ་འདུག བྱམས་སྙིང་རྗེ་བྱང་ཆུབ་ཀྱི་སེམས་ནི་གཞི་སེམས་ཅན་
385



ལ་བརྟེན་ནས་སྐྱེ་བས་སེམས་ཅན་ནི་ལེགས་ཚོགས་ཐམས་ཅད་འབྱུང་བའི་
གནས་ཡིན། སེམས་ཅན་ལ་གནོད་ན་ཤིང་གི་རྩེར་ཡལ་གའི་སྟེང་དུ་སོང་
ནས་ཡལ་ག་དེའི་རྩ་བ་སྟ་གྲིས་གཅོད་ན་རང་ཉིད་གཡང་དུ་མི་ལྟུང་བར་ག་
ན་འགྲོ། སེམས་ཅན་ལ་གནོད་ན་སངས་རྒྱས་ལ་གནོད་པ་དོན་གྱིས་སོང་
བས་ཉེས་པ་ཤིན་ཏུ་ཆེ། སེམས་ཅན་ལ་གནོད་འཚེ་སྤོང་བ་ཙམ་ནི་ཉན་རང་
ལ་ལེགས་པར་ཡོད་པར་གྱུར་ཀྱང་། རང་གཅེས་འཛིན་ལ་དགྲར་བཟུང་
ནས་མ་སྤངས་པས་རང་གཅེས་འཛིན་གྱི་དབང་དུ་སོང་བས་ཞི་མཐར་ལྟུང་
བ་ཡིན། འོ་ན་ཉན་རང་དགྲ་བཅོམ་ལ་རང་གཅེས་འཛིན་ཡོད་དམ་ཞེ་ན་
མེད་དེ། བདག་འཛིན་སྤངས་པའི་ཞར་བྱུང་ལ་གཅེས་འཛིན་འགག་པ་
དཔེར་ན་གྱང་བཤིག་པས་ལྡེབས་བྲིས་ཞིག་པ་བཞིན་དུ་སོང་བའོ། །མཐོན་
པོ་འདོད་པས་གཡང་ལ་ལྷུང་ཟེར་བ་ལྟར་ལེགས་པ་ཐམས་ཅད་ང་ལ་སྙམ་་་
པས། རང་གཅེས་པར་བཟུང་བས་སྡིག་སྡུག་གཏམ་ངན་ཐམས་ཅད་བྱུང་བ་
ཡིན་པས། རང་གཅེས་འཛིན་ཁོ་དགྲ་ཡི་མཐིལ་དུ་ཤེས་པར་བྱ། གཉིས་པ་
གཞན་གཅེས་པར་བཟུང་བའི་ཕན་ཡོན་ནི། རང་གཅེས་པར་བཟུང་ནས་
གཞན་ཡལ་བར་འདོར་བ་མི་རིགས་ཏེ། གཞན་གྱིས་རང་གཅེས་པར་བཟུང་
ན་རང་དགའ་བ་ལྟར། རང་གིས་གཞན་གཅེས་པར་བཟུང་ན་གཞན་དགའ་
བས་སོ། །གཞན་དགའ་ན་ཅི་ཡོང་སྙམ་ན་སངས་རྒྱས་ཀྱི་སྐྱེས་རབས་རྣམས་
སོམས་དང་རྒྱལ་པོ་བྱམས་པའི་སྟོབས་ཀྱིས་རང་ཉིད་ཡལ་བར་དོར་གནོད་
སྦྱིན་ལྔ་གཅེས་པར་བཟུང་ནས་ཉིད་ཀྱི་ཁྲག་དང་ཤ་སྦྱིན་པ་དང་། སྟག་མོ་
386



སྟག་ཕྲུག་བཅས་པ་ལ་བརྩེ་བའི་དབང་གིས་ལུས་བཏང་བ་སོགས་རང་ཡལ་
བར་དོར་གཞན་གཅེས་པར་བཟུང་བས་ཆེས་སྔ་བར་སངས་རྒྱས་པ་ཡིན་ལ།
རང་སྡུག་ཀྱང་བཟོད་གཞན་བདེ་ན་དགའ་བའི་བློ་སྐྱེས་པ་ཞིག་རབ་བྱུང་་་་
ཁྱིམ་པ་གང་གི་ནང་ན་ཡོད་ཀྱང་དེ་ལ་ཀུན་གྱིས་བློ་གཏད་ནས་རྩིས་སུ་བྱེད་
པ་ཆོས་ཉིད་ཡིན། མཐའ་ན་ཁྱི་ལ་ཕན་སེམས་ཀྱིས་ལྟོ་བྱིན་ན་ཚུར་དགའ་
བའི་རྣམ་འགྱུར་བྱེད། ཕྱི་མ་ངན་འགྲོར་མི་ལྟུང་བ་ནི་བུ་མོ་མ་བུ་གཉིས་
ཆུས་ཁྱེར་ནས། བུ་མོའི་བསམ་པ་ལ་མ་དེ་ཐར་ན་ང་ཤི་ནའང་བཟོད་སྙམ།
མའི་བསམ་པ་ལ་བུ་མོ་ཐར་ན་ང་ཤི་ཡང་བཟོད་སྙམ་པའི་ངང་ནས་མ་བུ་ཤི
གཉིས་ཀས་གཅིག་གིས་གཅིག་ལ་ཕན་སེམས་དེས་གཉིས་ཀ་ལྷར་སྐྱེས་པ་་་་་
དང་། ་ ཆུ་ཆེན་པོ་ལ་གྲུར་འགྲོ་བའི་གྲུའི་ནང་མི་མང་ནས་གྲུ་ནུབ་གྲབས་
བྱས་ཚེ། གྲུ་བ་ན་རེ་རྐྱལ་ཤེས་པ་ཡོད་ན་གཅིག་ཆུ་ལ་རྐྱལ་རྒྱབ་མེད་ན་ང་
རང་ཚོ་ཤི་བ་ལས་འོས་མི་འདུག་བྱས་ཀྱང་རྐྱལ་ཤེས་མཁན་མ་བྱུང༌། བང་
ཆེན་དུ་འགྲོ་མཁན་མི་གཅིག་གི་བསམ་པ་ལ་མི་མང་བོ་འདི་རྣམས་མ་ཤི་ན་
ང་གཅིག་པུ་ཤི་ཡང་བཟོད་སྙམ་དུ་ཆུ་ནང་དུ་མཆོང་བ་ན། འཇའ་ཤར་ཏེ་
བང་ཆེན་ཆུར་མ་ནུབ་པར་ཐང་བདེ་མོ་ལ་འགྲོ་བ་ལྟར་ཆུའི་ཕ་རོལ་ཏུ་ཐོན་
པ་བྱུང་། དེ་ལྟར་ཕན་ཡོན་དང་ཉེས་དམིགས་བསམ་ཞིང་ཁྱད་པར་སྤྱོད་
འཇུག་ཏུ། སེམས་ཅན་རྣམས་དང་རྒྱལ་བ་ལས། །སངས་རྒྱས་ཆོས་འགྲུབ་
འདྲ་བ་ལ། །རྒྱལ་ལ་གུས་བྱེད་དེ་བཞིན་དུ། །སེམས་ཅན་ལ་ནི་ཅི་ཡི་ཚུལ། །
ཞེས་སེམས་ཅན་ལ་གུས་པར་བྱེད་དགོས་པའི་རྒྱུ་མཚན་མཐའ་དག་ཁོང་དུ་
387



ཆུད་པར་བྱས་ཏེ་བློ་སྦྱངས་པ་ན་སེམས་ཅན་ཐམས་ཅད་ཡིད་དུ་འོང་ཞིང་་་་
གཅེས་ལ་ཕངས་པའི་རྣམ་པ་ཅན་གྱི་བློ་སྐྱེ་བས། གདམས་པ་འདི་དང་མན་
ངག་བདུན་མ་གཉིས་ཡིད་འོང་གི་བྱམས་པའི་ཐད་ནས་གཅིག་ཏུ་འདྲེས་པ་
ཡིན། རང་གཅེས་འཛིན་ལ་དགྲ་དང་། གཞན་གཅེས་འཛིན་གོ་ས་བརྗེ་བའི་
བློ་སྐྱེས་པ་ལ་ཟེར། གཏོང་ལེན་གྱི་བློ་ཡང་བྱམས་སྙིང་རྗེ་གཉིས་ལས་ཟུར་དུ་
མེད་ལ། རང་གི་བདེ་དགེ་འགྲོ་བ་ལ་གཏོང་བ་ནི་བྱམས་པའི་དམིགས་རྣམ་
དང་། གཞན་གྱི་སྡིག་སྡུག་རང་ལ་ལེན་པ་ནི་སྙིང་རྗེའི་དམིགས་རྣམ་ཡིན་
པས་རང་རྒྱུད་ཀྱི་བྱམས་སྙིང་རྗེ་གཉིས་བོགས་འདོན་པའི་ཐབས་དེ་ཉིད་་་་་་
རླུང་ལ་བསྐྱོན་ནས་གཏོང་ལེན་བསྒོམ་པ་ཡིན་གསུངས། སྒོམ་ཚུལ་ནི་ངས་
འགྲོ་བ་ཐམས་ཅད་ལ་དམིགས་ནས་མི་དགེ་བཅུ་སྤོང་གི་ཚུལ་ཁྲིམས་ཕར་་་་
གཏོང་། ངན་འགྲོའི་སྡུག་བསྔལ་རྣམས་ཚུར་ལེན། སྙིང་ནང་གི་གཅེས་
འཛིན་གྱི་སྟེང་དུ་སྤུངས་པ་ལ་གཅེས་འཛིན་བརླག་པར་བསམ། རང་ལ་
ངེས་འབྱུང་སོགས་ཡོད་པར་མོས་ནས་ངེས་འབྱུང་དང་བསླབ་གསུམ་ཕར་་་་་
གཏོང་། ཁྱབ་པ་འདུ་བྱེད་ཀྱི་སྡུག་བསྔལ་རྒྱུ་དང་བཅས་ཚུར་ལེན། སྙིང་རྗེ་
ཆེན་པོ་དང་བྱང་ཆུབ་ཀྱི་སེམས་རྒྱལ་སྲས་ཀྱི་སྤྱོད་པ་རྣམས་ཕར་གཏོང་། །
ཉན་རང་གི་ཞི་བའི་རྒུད་པ་ཐམས་ཅད་ཚུར་ལེན། དག་པ་ས་གསུམ་གྱི་ཡོན་
ཏན་ཐམས་ཅད་ཕར་གཏོང་། བྱང་སེམས་ཚོགས་སྦྱོར་བ་དང་མ་དག་ས་
བདུན་ལ་གནས་པའི་བྱང་སེསམ་ཀྱི་སྐྱོན་ཐམས་ཅད་ཚུར་ལེན། རྡོ་རྗེ་ལྟ་
བུའི་ཏིང་ངེ་འཛིན་དང་སངས་རྒྱས་ཀྱི་ཡོན་ཏན་རྣམས་རང་ལ་ཡོད་པར་་་་་
388
T
.



་
མོས་ནས་ཕར་གཏོང་། དག་པ་ས་གསུམ་པ་རྣམས་ཀྱི་ཤེས་སྒྲིབ་ཀྱི་ཕུང་བོའི་
བདུད་ཕྲ་མོ་དང་འཆི་བདག་གི་བདུད་ཕྲ་མོ་ཐམས་ཅད་ཚུར་ལེན། སེམས་
ཅན་ཐམས་ཅད་སངས་རྒྱས་པར་བསམས་ལ་རང་ཉིད་སེམས་ཅན་ཐམས་་་་
ཅད་ཀྱི་ཚབ་དུ་མནར་མེད་དམྱལ་བ་ན་སྡུག་བསྔལ་ཤུགས་དྲག་མྱོང་བའི་་་་
མོས་པ་བྱེད། མཐར་རང་ཉིད་ཀྱང་སངས་རྒྱས་ཏེ་རང་གཞན་ཐམས་ཅད་
ཐུབ་དབང་དུ་གསལ་བའི་ཐུགས་ཀར་མུ་ནེའི་སྔགས་ཕྲེང་བཀོད། རང་
གཞན་ཐམས་ཅད་ཀྱིས་སྔགས་འདོན་པར་མོས་ནས་བརྒྱ་སྟོང་སོགས་བཟླ་་་
གསུངས། མཚམས་གཅོད་ན་རང་གཅེས་འཛིན་ནང་དུ་མི་ཡོང་བ་དང་།
གཞན་གཅེས་འཛིན་ཕྱིར་མི་འགྲོ་བར་མཚམས་ཐོ་འདིས་མཚམས་སུ་་་་་་
མཚུངས་གསུངས། ་ རང་གཅེས་འཛིན་འདུལ་ཐབས་གཙོ་བོར་བྱེད་པའི་
ཆོས་ཐམས་ཅད་བྱང་ཆུབ་སེམས་དཔའི་ཆོས་ཡིན། བདག་གཅེས་འཛིན་
འདུལ་ཐབས་གཙོ་བོར་བྱེད་པའི་ཆོས་ཐམས་ཅད་ཉན་རང་གི་ཆོས་ཡིན་་་་་
པས། རང་གཅེས་འཛིན་ལ་དགྲར་བལྟས་ནས་འཐབ་པ་ལ། དགེ་བཤེས་
འབན་འདྲ་བ་ཞིག་དགོས། འབན་རིན་པོ་ཆེས་གནས་ཁང་བྱི་དོར་བྱས།
ཀུན་སློང་མ་དག་པར་གཟིགས་པ་ན་སྐུ་རྟེན་དང་བཅས་པ་ལ་ཐལ་བ་
གཏོར། དེ་དམ་པ་གཞན་ཞིག་གིས་མཁྱེན་ནས་སངས་རྒྱས་མཉེས་པའི་
མཆོད་པ་ཐལ་བ་གཏོར་བ་དེ་ལས་བཟང་བ་མ་བྱུང་གསུངས། ཡང་གཉེན་
པོའི་སྟོབས་ཀྱིས་ཇ་ཁུག་ནས་ལག་པ་ཕྱིར་འདོན་མ་བཅུག་པར་རྐུན་མ་་་་་
འདུག་གསུངས་པ་དང་། ཞོ་ཚུལ་སྐབས་བློ་ཉེས་པོས་ད་གི་ནས་འཐུངས་
389



ཚར་སོང་གསུངས། དེས་ན་ང་རང་ཚོར་བློ་དེ་འདྲ་མ་སྐྱེས་པས་ད་བར་ཆོས་
མ་བྱུང་། ད་དུང་ཆོས་ཡོང་མི་ཡོང་བློ་དེ་འདྲ་སྐྱེས་མ་སྐྱེས་ལ་རག་ལས་
གསུངས། གཞན་གཅེས་འཛིན་ནི་པོ་ཏོ་བ་ཆུང་ངུའི་སྐབས་བོད་ཀྱི་ཆུ་
རྣམས་ཀོང་པོའི་མཐར་འདུས་ནས་བུ་ག་ཞིག་གི་ནང་དུ་འགྲོ། བུ་ག་དེ་ཤིང་
སོགས་ཀྱིས་མི་འགག་པར་བསལ་མཁན་བྱ་དཀར་པོ་གཅིག་ཡོད། བྱ་དེ་
མེད་ན་བོད་ཆུས་གང་བར་འགྱུར་ཟེར་བའི་གཏམ་རྒྱུན་ཐོས་པས། པོ་ཏོ་
བའི་ཐུགས་ལ་བྱ་དེ་ཤི་ན་བོད་འདི་སྡུག་པོ་ཡོང་རྒྱུ་རེད། བྱ་དེ་མ་ཤི་བར་
ཤོག་སྙམ་པ་དུས་རྒྱུན་དུ་སྐྱེས་པ་དང་། ཞིང་ལ་ཕེབས་ཁར་སེམས་ཅན་
མགོན་མེད་པ་རྣམས་ཀྱི་མགོན་དུ་གྱུར་ཅིག །སྐྱབས་མེད་པ་རྣམས་ཀྱི་
སྐྱབས་སུ་གྱུར་ཅིག །དཔུང་གཉེན་མེད་པ་རྣམས་ཀྱི་དཔུང་གཉེན་དུ་གྱུར་
ཅིག་ཅེས་ཐལ་མོ་སྦྱར་བ་མཛད་ནས་དེ་སྐད་གསུངས་ནས་ཞིང་ལ་ཕེབས།
འཆད་ཁ་པ་ཞིང་ལ་ཕེབས་ཁར་ཉེ་གནས་ལ་མཆོད་པ་བཟང་བ་ཞིག་ཤོམས་
དང་ངའི་འདོད་པ་ལྟར་མི་ཡོང་བ་འདྲ་ང་ལ་རྟགས་ཡག་པོ་མི་འདུག་་་་་་་་
གསུངས། ཅི་ལགས་ཞུས་པས་ད་འདོད་པ་ལྟར་དམྱལ་བ་ཐམས་ཅད་
ཀྱི་ཚབ་ཏུ་དམྱལ་བར་སྐྱེས་ནས་དེ་རྣམས་ཀྱི་སྡུག་བསྔལ་ཐམས་ཅད་ང་་་་་་་
གཅིག་པུས་མྱོང་བ་ཞིག་དང་། དམྱལ་བའི་སེམས་ཅན་ཐམས་ཅད་ཐར་བ་
ཞིག་འདོད་ཀྱང་། ད་ནི་བདེ་བ་ཅན་གྱི་སྣང་བ་ལམ་ལམ་ཤར་འདུག
བདེ་བ་ཅན་དུ་འགྲོ་བ་འདྲ་གསུངས། དྲིན་ཅན་བླ་མ་ཉིད་ལ་ཁྲིམས་དབང་
མཆོག་ལྡན་གྱིས་དྲི་བ་མཛད་པ། ཁྱེད་སྐྱེ་བ་རྗེས་མ་དག་པའི་ཞིང་གང་ལ་
390



དམིགས་ཀྱི་ཡོད་གསུངས་པ་ལ། བླ་མ་དམ་པས་ང་ནི་སྐྱེ་བ་རྗེས་མ་དག་
ཞིང་གང་ལའང་དོན་དུ་གཉེར་གྱི་མེད། ཐོག་མེད་ནས་ལས་དཀར་ནག་སྣ་
ཚོགས་པ་བསགས་ཡོད་པ་རྣམས་ལས། དགེ་བའི་ལས་ཅི་མཆིས་ཐམས་ཅད་
འབྲས་བུ་རེ་ཞིག་མ་སྨིན་པར་མི་དགེ་བའི་ལས་ཐམས་ཅད་ལྷག་མ་མ་ལུས་
པར་མ་ཟད་ཀྱི་བར་དམྱལ་བ་མནར་མེད་ཀྱི་སྡུག་བསྔལ་མྱོང་བར་གྱུར་ནས་
མི་དགེ་བའི་ལས་ཐམས་ཅད་ལྷག་མ་མ་ལུས་པར་ཟད་པར་བྱས། མནར་
མེད་ན་ལས་གསར་དུ་བསགས་པ་མེད་པར་གསུངས་པས། དེ་ནས་དགེ་
བའི་ལས་ཐམས་ཅད་ཕྱོགས་གཅིག་ཏུ་སྨིན་ནས་བདེ་འགྲོའི་རྟེན་བཟང་ལ་
མྱུར་དུ་སངས་རྒྱས་པ་ཞིག་འདོད་ཞུས་པ་ཡིན་གསུངས། ལྷག་བསམ་དང་
སེམས་བསྐྱེད་སྔར་ལྟར་ཡིན་པ་བདེ་ལམ་གྱིས་ཤེས་པ་ཡོད་གསུངས། བྱང༌
ཆུབ་སེམས་དཔའ་ལ་གནོད་ཤོས་ནི་ཕྲག་དོག་དང་ཁོང་ཁྲོ་ཡིན། མཐོང་
ཙམ་ཉིད་ནས་ཡིད་དུ་མི་འོང་བའི་རིགས་དང་ཕར་མ་གནོད་ཀྱང་ཚུར་་་་་་
གནོད་པའི་རིགས་སོགས་ཁོང་ཁྲོ་མ་ཤོར་བར་དེ་ལ་བྱམས་སྙིང་རྗེ་ལྷག་པར་
བསྒོམ། ཁོང་ཁྲོ་ལ་གོམས་ན་ཐ་ན་ཁོག་མ་སྦུད་པ་ཚུན་ཆད་ལ་ཚིག་པ་ཟ་བ་
སེམས་ཙུབ་རོང་ངེ་བ་དེ་གས་བསྒྲིབས་ནས་བླང་དོར་ལ་རྨོངས་པ་ཇེ་ཆེར་་་
འགྲོ་བས་ཁོང་ཁྲོ་མ་ཤོར་བ་གལ་ཆེ། བྱམས་སྙིང་རྗེ་ལ་གོམས་ན་ཡུལ་སྣང་
མཐོང་ཚད་ཡིད་དུ་འོང་བ་སེམས་འཇམ་ཐིང་ཐིང་ཡོང་གསུངས། དུས་རྒྱུན་
པར་ཉམས་ལེན་བྱ་ཚུལ་སངས་རྒྱས་བྱང་སེམས་བླ་མ་གོང་མ་རྣམས་ལ་ཁ་་་་
མིག་ཡར་བལྟ་བྱ། བླ་མ་མཁས་གྲུབ་པ་ལྟ་བུ་ལ་མཚོན་ན་ཐོ་རངས་སྔ་མོ་
391



-
E
ནས་བཞེངས་པར་མཛད། སྔ་དྲོའི་རིམ་པ་ལམ་རིམ་དང་སེམས་བསྐྱེད་བྱང་
སྡོམ་འཛིན་པ་ལ་ཐུགས་དམ་གྱི་གཙོ་བོར་མཛད་ནས། ཐུན་མཚམས་སུ་
ཕྱག་མཆོད་སྒྲིག་ཆོད་མ་དང་། ཕྱི་དྲོ་ལམ་རིམ་གྱི་སྣོན་མཁན་ལྟ་བུར་བསྐྱེད་
རྫོགས་རྣམས་བསྒོམ་པར་མཛད། དགེ་སྦྱོར་སྒྲིག་ཆོད་མ་རྣམས་ལ་དཔོན་
པོས་ཀྱང་བར་ཆད་མི་ཚུགས། སུ་གང་ལ་ངོ་འཛིན་མི་བྱེད་པ་དེ་འདྲ་ཞིག་
དགོས། ཆོས་སྤྱོད་ལམ་དུ་ཁྱེར་མི་ཤེས་པ་ལས་དང་པོ་ལ་དགའ་ལྡན་གསེར་
ཁྲི་སོགས་གོ་ས་མཐོ་བ་ལ་དགའ་རྒྱུ་མེད། དེ་དག་དགེ་སྦྱོར་ཉམས་ལེན་གྱི་
གྲོགས་སུ་འགྲོ་བ་ནི་རྟོགས་པ་ཡ་མཚན་དུ་སླེབས་པའི་ལག་ལེན་ཡིན། རང་
མ་སྨིན་པར་གཞན་ལ་ཆོས་འཆད་པ་དོན་མེད་ཡིན་ཏེ། མདོ་སྡེ་རྒྱན་ལས།
དོན་མེད་ཕལ་ཆེར་དོན་དང་ལྡན། །ཞེས་སོགས་ལམ་མ་ཞུགས་ཀྱི་སོ་སོ་སྐྱེ་
བོས་ཆོས་འཆད་པ་བྱས་ཚད་ཕལ་ཆེར་དོན་མེད་ཡིན་ཏེ། དེས་གཞན་ལ་
ཕན་པར་འགྱུར་བ་ནི་ཤིན་ཏུ་དཀོན། བྱང་སེམས་ཚོགས་ལམ་པ་རྣམས་
གཞན་ལ་ཆོས་འཆད་པ་ཕལ་ཆེར་དོན་མེད་ཡིན། དོན་ལྡན་རེ་གཉིས་ཙམ་
འོང་། བྱང་སེམས་འཕགས་པ་རྣམས་ཕལ་ཆེར་དོན་ལྡན་དུ་འགྱུར། དོན་
མེད་ཉུང་ཤས་རེ་ཡོང་། སངས་རྒྱས་འཕགས་པ་ནི་མཛད་འཕྲིན་ཐམས་
ཅད་དོན་ལྡན་ཁོ་ནར་འགྱུར་བ་ཡིན། དེས་ན་རང་བཙན་ས་མ་ཟིན་པར་
གཞན་ལ་ཆོས་འཆད་པ་སོགས་བྱ་དོན་མེད། མི་ལ་རས་པ་འདྲ་བའི་དཀའ་
སྤྱད་ཀྱང་མི་ཡོང་ཟས་གོས་སྲོག་འཚོ་ཙམ་གྱིས་ཆོག་ཤེས་བྱས་ནས་དབེན་་་
པར་གནས་པའི་གྲོགས་བླང་དོར་ལ་ལྟ་བ་མཐུན་པ་དང་ལྷན་ཅིག་ཏུ་སྐབས་
392



སྐབས་སུ་ཕན་ཚུན་འཕྲད་ནས་ཆོས་གླེང་མོལ་རེ་བྱེད། དུས་རྒྱུན་སོ་སོར་
བསྡད་ནས་གདན་ཆུང་གྲུ་བཞི་རེ་མནན་ནས་ལམ་རིམ་ལ་བློ་སྦྱང་། སྙིང་རྗེ་
ཧ་ཅང་ཆེ་ནས་མྱུར་དུ་སངས་རྒྱས་པར་འདོད་ན་གསང་བདེ་འཇིགས་་་་་་་
གསུམ་གཅིག་ལ་ནུས་པ་ཐོན་པར་བྱེད། མང་བའི་ཁ་ན་མེད་རྒྱུ་ཕ་རོལ་ཏུ་
ཕྱིན་པའི་ལམ་བསྐལ་པ་གྲངས་མེད་གསུམ་ལ་ཚོགས་བསགས་པ་སོགས་ག་
ན་ནུས། དེ་འདྲ་མི་དགོས་པར་མྱུར་དུ་སྔགས་ལམ་ལ་ཞུགས་སྙམ་ན། དེ་
འདྲ་རྒྱལ་སྲས་ཀྱི་སྤྱོད་པ་ལ་སློབ་མ་ནུས་པའི་ལེ་ལོ་ཅན་ཡིན་པས་སྔགས་ཀྱི་
སྣོད་དུ་ཡེ་མི་རུང་། རྒྱལ་སྲས་ཀྱི་སྤྱོད་པ་ལ་ལེགས་པར་སློབ་པའི་སྟེང་
སྙིང་རྗེས་བསྐུལ་ནས་སྔགས་ལ་ཞུགས་པ་ཞིག་དགོས་གསུངས། ཕྱིན་དྲུག་
ནི་སེམས་བསྐྱེད་མཚན་ཉིད་པ་དེ་ཡང་ས་གསེར་ཟླ་བ་མེ་ཞེས་པ་དང་།
གསེར་ལྟ་བུའི་སེམས་བསྐྱེད་སྐྱེས་ཀྱང་བྱང་ཆུབ་ཀྱི་སྤྱོད་པ་རྫོགས་པ་ལ་་་་་་
བསྐལ་ཆེན་གྲངས་མེད་གསུམ་ཞེས་ཚེ་རབས་མང་པོ་བརྒྱུད་ནས་སངས་་
རྒྱས་ཀྱི་རྒྱུ་བསྒྲུབ་དགོས་པ་དང་། ཚོགས་ལམ་ཆུང་ངུ་ཕ་ལྟ་བུའི་སེམས་
བསྐྱེད་སྐྱེས་པའི་ཚེ་ངན་སོང་དུ་སྐྱེས་ན་བྱང་ཆུབ་ཀྱི་སེམས་གཏོང་བ་དང༌།
བརྗེད་པ་སོགས་ཀྱི་ཉེན་ཆེན་པོ་ཡོད་པས་ཚུལ་ཁྲིམས་ཀྱིས་ངན་འགྲོའི་སྒོ་་་་
བཀག་པ་དང་བདེ་འགྲོའི་ལུས་བཟང་པོ་ཐོབ་པའི་རྒྱུར་ཚུལ་ཁྲིམས་མེད་་་་་
ཐབས་མེད་དོ། །ས་དང་པོ་མ་ཐོབ་པར་ཚོགས་སྦྱོར་གྱི་སྐབས་ཐམས་ཅད་
སེམས་ནི་ལུས་ཀྱི་དབང་དུ་འགྲོ་བས་ཆོས་ཀྱི་མཐུན་རྐྱེན་ཟས་གོས་སོགས་་་་་
མེད་ན་ལམ་ལས་ཆོད་མི་འོང་བས། སྦྱིན་པ་ལ་མི་འབད་ཁ་མེད་ཡིན། ཚེ་
393



རབས་དེ་ཐམས་ཅད་དུ་ལུས་ལོངས་སྤྱོད་ཕུན་སུམ་ཚོགས་པ་ཐོབ་ཀྱང་།
ལུས་ལོངས་སྤྱོད་དེ་གང་དང་ལྷན་ཅིག་སྤྱོད་པའི་འཁོར་དང་གྲོགས་ཆོས་་་་
མཐུན་མ་རྙེད་ན་འཁོར་ངན་པ་དང་གྲོགས་ངན་པའི་སྐྱོན་གྱིས་རང་རྒྱུད་ཀྱི་
ཆོས་ཉམས་པ་དང་སྡིག་ལྟུང་འཕེལ་བར་འགྱུར་བས། འཁོར་དང་གྲོགས་
བཟང་རྙེད་པའི་ཕྱིར་ཁོང་ཁྲོ་དང་འཁོན་འཛིན་མེད་པར་བཟོད་པ་་་་་་
བསྒོམ་པ་ཀ་མེད་ཡིན། སྐྱེ་བ་དེ་དག་གི་སྐབས་དགེ་བའི་ལས་གང་བརྩམས་
ཀྱང་མཐར་མ་ཕྱིན་ན་ཉེས་དམིགས་དུ་མ་འབྱུང་བར་འགྱུར་བས་ད་ལྟ་དགེ་
བ་མཐར་མ་ཕྱིན་ན་དེ་དུས་ཀྱང་མཐར་ཕྱིན་པ་མི་འོང་། ད་ལྟ་མང་པོ་མི་
བརྩམ་པ་གང་རྩོམ་པ་མཐར་ཕྱིན་པར་བྱས་ན། ཅི་འདྲ་བ་ཡི་ལས་བྱས་པ། །
འབྲས་བུ་དེ་འདྲ་ཉིད་དུ་འགྱུར། །ཞེས་དེ་དུས་ཀྱང་གང་བརྩམ་མཐར་ཕྱིན་
པ་ཞིག་འོང་བར་འགྱུར་བས་ད་ལྟ་བརྩོན་འགྲུས་རྩོམ་པ་གལ་ཆེ་ཤོས་མེད་
ཀ་མེད་ཡིན། ཕུན་སུམ་ཚོགས་པ་བཞི་བོ་དེ་དག་དང་ལྡན་ཡང་ཕུན་སུམ་
ཚོགས་པ་དེས་ཀྱང་གཡེང་བ་སོགས་ཉོན་མོངས་ཀྱི་རྐྱེན་དུ་འགྲོ་བ་མང་བས་
ཕྱི་རོལ་ཡུལ་ལ་གཡེང་བ་ཞི་བའི་བསམ་གཏན་མེད་ཀ་མེད་ཡིན། ཆགས་
སྡང་རྨོངས་གསུམ་གྱི་ནང་ནས་ཁོང་ཁྲོ་ནི་ཉེས་དམིགས་ཆེ་ཤོས་ཡིན་ཡང་་་་་
དབྲལ་བ་སླ། ངན་སོང་གསུམ་ནི་གཅིག་གིས་གཅིག་ལ་ཁོང་ཁྲོའི་རང་
བཞིན་ཅན་ཤིན་ཏུ་ཆེ། ངན་སོང་གསུམ་ལས་མི་ཁོང་ཁྲོ་ཆུང་། མི་ལས་སུམ་
ཅུ་རྩ་གསུམ་པའི་ལྷ་རྣམས་ཁོང་ཁྲོ་ཆུང་སྟེ་ལྷ་དེ་དག་ལྷ་མ་ཡིན་དང་འཐབ་
པ་ལ་ཁོང་ཁྲོ་སྐྱེ་བའི་ཐབས་རྩུབ་འགྱུར་གྱི་ཚལ་དུ་ཁྲུས་བྱ་དགོས། དེའི་བར་
394



དུ་ཁོང་ཁྲོ་མི་སྐྱེ། དེ་ལས་འཐབ་བྲལ་སོགས་ཁོང་ཁྲོ་ཇེ་ཆུང་དུ་སོང་ནས་
བསམ་གཏན་དང་པོ་ཡན་ཆད་ལ་ཁོང་ཁྲོ་མེད་ཀྱང་འདོད་ཆགས་དང་བྲལ་
དཀའ་བ་ཡོད། དེའི་འདོད་ཆགས་ནི་འདོད་ཁམས་ལྷ་མི་བཞིན་དུ་ཕྱི་རོལ་
གྱི་གཟུགས་སོགས་འདོད་ཡོན་ལྔ་ལ་ཆགས་པ་སྤངས་ཟིན་ཀྱང་ནང་ཏིང་ངེ་
འཛིན་གྱི་བདེ་བ་ལ་ཆགས་པའི་འདོད་ཆགས་ཡོད། བསམ་གཏན་གཉིས་པ་
ནས་འདོད་ཆགས་དེ་ལས་ཆུང་བ་ནས། གསུམ་པ། བཞི་བ། ལྔ་བ། ནམ་
མཁའ་མཐའ་ཡས། རྣམ་ཤེས་མཐའ་ཡས། ཅི་ཡང་མེད་ནས་སྲིད་རྩེའི་བར་
གྱི་བདེ་བ་ལ་འདོད་ཆགས་ཇེ་ཆུང་དུ་སོང་ནས་སྲིད་རྩེ་ན་བདག་ལ་སྲེད་་་་
པའི་སྲེད་པ་ཕྲ་མོ་ཙམ་མ་གཏོགས་འདོད་ཆགས་ཕལ་ཆེར་སྤངས། མངོན་
ཤེས་དང་རྫུ་འཕྲུལ་མང་པོ་ཐོབ་ཀྱང་གཏི་མུག་མ་རིག་པ་ཤིན་ཏུ་ནས་་་་་་་
དབྲལ་དཀའ་བའི་མ་རིག་པ་ཡོད། དེས་ན་བསམ་གཏན་གྱི་ཉོན་མོངས་
མངོན་གྱུར་མགོ་ནོན་ཡང་། གཡོ་མེད་ཞི་གནས་རྟ་ལ་བསྐྱོན་ནས་ནི། །
མཐའ་བྲལ་དབུ་མའི་རིགས་པའི་མཚོན་རྣོན་གྱིས། །ཞེས་སོགས་གསུངས་པ་
ལྟར། བདག་མེད་རྟོགས་པའི་ཤེས་རབ་མེད་ཀ་མེད་ཡིན་གསུངས། ཡང་
འདི་ལྟར་ཁྱིམ་ནས་ཁྱིམ་མེད་པར་རབ་ཏུ་བྱུང་སྟེ་རི་ཁྲོད་དགོན་པ་ལ་་་་་་་
གནས་པ་རྣམས་ནི་ས་ཞིང་ཁང་སོགས་ཕྱི་ལོངས་སྤྱོད་སྤངས་ནས་དེ་དག་ལ་
མ་ཆགས་པ་ནི་སྦྱིན་པ་དང་། བུད་མེད་སོགས་ནང་སེམས་ཅན་ལ་མ་
ཆགས་པ་ནི་ཚུལ་ཁྲིམས། ཕྱི་ལོངས་སྤྱོད་དང་ནང་སེམས་ཅན་བཏང་བ་ན་
ཟས་གོས་སོགས་འབྱོར་བ་ཆེར་མི་ཡོང་ལ། དེ་ལ་བརྟེན་པའི་སྡུག་བསྔལ་
-
-
395



དང་དུ་ལེན་པ་ནི་བཟོད་པ། གཏོང་བ་དང་བཟོད་པའི་ཕན་ཡོན་ལ་སྤྲོ་བ་
ནི་བརྩོན་འགྲུས། བརྩོན་འགྲུས་ལ་བརྟེན་ནས་བླང་དོར་གྱི་གནས་རྣམས་ལ་
དྲན་པ་བརྟན་པོ་གྲུབ་པས་དེ་ལས་བྱིང་རྒོད་དང་བྲལ་བའི་བསམ་གཏན་་་་
འབྱུང་། སེམས་གནས་ལ་བརྟེན་ནས་བདག་མེད་རྟོགས་པའི་ཤེས་རབ་
གསལ་བོ་སྐྱེ་བ་ཡིན་གསུངས། དེ་ཡང་སེམས་བསྐྱེད་ཁ་ཙམ་དུ་སོང་ན་ཕྱིན་
དྲུག་ལ་སློབ་འདོད་ཁ་ཙམ་དུ་འགྲོ། སེམས་བསྐྱེད་ཅི་ཙམ་ཤུགས་དྲག་པ་དེ་
ཙམ་དུ་ཕྱིན་དྲུག་ལ་སློབ་འདོད་ཡང་ཤུགས་དྲག་པོ་ཡོང་གསུངས། དྲུག་པ་
ཤེས་རབ་ཀྱི་ཕར་ཕྱིན་ལྟ་ཁྲིད་ནི། བདག་དང་འགྲོ་བ་སོགས་སྐྱབས་འགྲོར་
བློ་བཀལ་བར་བརྗོད་པ་ན། སྐྱབས་ཡུལ་རྣམས་སྙན་ལྷན་ནེ་ཐུགས་བརྩེ་
དུང་ངེ་ཁོས་ད་རེས་ང་ལ་བློ་བཀལ་ནས་བོས་བྱུང་བས། ངས་སྟོབས་རྫུ་
འཕྲུལ་མཐུ་ནུས་བསྐྱེད་ནས་ཁོ་འཁོར་བ་ལས་དྲང་བར་བྱ་སྙམ་པའི་་་
དགོངས་པ་གཏད་པར་བསམས་ལ། བླ་མ་དཀོན་མཆོག་རིན་པོ་ཆེ་ཞེས་
སོགས་ཟབ་མོ་དབུ་མའི་ལྟ་བ་རྒྱུད་ལ་སྐྱེ་བར་བྱིན་གྱིས་བརླབ་ཏུ་གསོལ།
ཞེས་གསོལ་བ་བཏབ་ནས། ཚད་མེད་བཞི་དང་སེམས་བསྐྱེད་ཀྱིས་ཟིན་པར།
མདུན་གྱི་ནམ་མཁར་སེངྒེས་བཏེགས་པའི་རིན་པོ་ཆེའི་ཁྲིའི་སྟེང་དུ་སྣ་་་་་་
ཚོགས་པདྨ་དང་ཟླ་བའི་དཀྱིལ་འཁོར་གྱི་སྟེང་དུ་ངོ་བོ་རང་གི་དྲིན་ཅན་རྩ་
བའི་བླ་མ་ཡིན་པ་ལ་རྣམ་པ་རྗེ་བཙུན་འཇམ་དབྱངས་སྐུ་མདོག་ལི་ཁྲིའི་་་་་
ལྷུན་པོ་ལ་ཉི་མ་འབུམ་གྱིས་འཁྱུད་པའི་མདངས་དང་ལྡན་པ། ལོ་བཅུ་དྲུག་
ལོན་པའི་ན་ཚོད་ཅན་ཕྱག་གཉིས་ཐུགས་ཀར་ཆོས་འཁོར་གྱི་ཕྱག་རྒྱས་་་་་་་
396



བསྣམས་པའི་ཨུཏྤ་ལའི་སྟེང་དུ་གཡས་ཕྱོགས་ན་མི་ཤེས་པ་གཅོད་པའི་རལ་
གྲི། གཡོན་ཕྱོགས་ན་བརྒྱད་སྟོང་བའི་གླེགས་བམ་བསྣམས་པ། ཨིནྡྲ་ནི་ལའི་
མདོག་ལྟ་བུ་འོད་ཟེར་སྔོན་པོའི་གུར་ཁྱིམ་གྱིས་བསྐོར་བ། དེའི་སྤྱི་བོར་རྗེ་
དགེ་ལེགས་རྒྱ་མཚོ་ནས་རྡོ་རྗེའི་འཆང་གི་བར་ཐོ་བརྩེགས་སུ་གསལ་བཏབ།
ཡན་ལག་བདུན་པ་མཎྜལ་བཅས་ཕུལ་ནས་ཕྱག་ཆེན་གསོལ་འདེབས་ཀྱིས་་་་
གསོལ་བ་བཏབ། གསོལ་འདེབས་དང་པོ་བརྗོད་པ་ན་རྡོ་རྗེ་འཆང་འཇམ་
དབྱངས་ལ་ཐིམ་པ་སོགས་བསམས་ལ། དེ་ནས་རྩ་བའི་བླ་མ་དང་འཇམ་
དབྱངས་ལ། གང་བློ་མ་སོགས་ཀྱིས་གསོལ་བ་བཏབ་པ་སོགས་བྱ་སྟེ། དངོས་
གཞི་ནི་གང་ཟག་ལ་མི་རྟོན་ཆོས་ལ་རྟོན་ཞེས་པ་ནི་གང་ཟག་གྲགས་པ་ཅན་
དང་འཁོར་མང་བ་ཙམ་ལ་བློ་རྩེ་མི་གཏོད་པར། དེས་རེ་གསུངས་པའི་ཆོས་
ཀྱིས་འཕྲལ་ཕུགས་ལ་མི་བསླུ་བའི་རིགས་པ་ཚད་མ་ལ་ཡོད་པ་ལ་བློ་སྙིང་་་་་་
བྲང་གསུམ་གཏད་དགོས་ཏེ། གཙོ་བོའི་དོན་ལ་མི་བསླུ་གཞན་ལ་རྗེས་སུ་
དཔག་པ་ཡིན་གསུངས་པ་ལྟར་རོ། །དྲང་དོན་ལ་མི་རྟོན་ངེས་དོན་ལ་རྟོན་
པ་ནི། ངེས་དོན་གཞན་ལུགས་མང་དུ་ཡོད་པས་སེམས་ཙམ་པ་མན་ཆད་སྒྲ་
ཇི་བཞིན་དུ་ཁས་བླང་དུ་རུང་བའི་དོན་ལ་ངེས་དོན་གྱི་མདོ་དང་། རང་
རྒྱུད་པ་ནི་སྟོང་ཉིད་ཀྱི་དོན་ཅན་དང་ཇི་བཞིན་དུ་ཁས་བླང་དུ་རུང་བ་་་་་་་
གཉིས་ཚོགས་ཀྱི་མདོ་ལ་ངེས་དོན་གྱི་མདོ་དང་། ཐལ་འགྱུར་བ་ནི་དོན་དམ་
བདེན་པ་བསྟན་བྱའི་གཙོ་བོར་བྱེད་པའི་མདོ་ལ་ངེས་དོན་གྱི་མདོ་ཞེས་བྱ་
ལ། དེ་ལྟ་བུ་ངེས་དོན་གྱི་མདོ་ལ་ཡིད་རྟོན་པ་སྟེ་བློ་རྩེ་གཏད་དོ། །རྣམ་ཤེས་
397



ལ་མི་རྟོན་ཡེ་ཤེས་ལ་རྟོན་ཞེས་པ་ནི། རྣམ་ཤེས་ནི་གཙོ་ཆེར་འཇུག་ཤེས་
དྲུག་ཡིན་ལ། དཔེར་ན་ཡུལ་སྔོན་པོ་འཇལ་བའི་མིག་ཤེས་དེ་སྔོན་པོའི་རང་
མཚན་ལ་ཚད་མ་ཡིན་ཡང་། དེ་ལ་འཁྲུལ་བས། དེ་ཡི་ཕྱིར་ཡེ་ནས་གནས་
པའི་སེམས་ཀྱི་ཆོས་ཉིད་སོགས་གནས་ལུགས་མཐར་ཐུག་པ་མངོན་སུམ་དུ་
རྟོགས་པའི་མཁྱེན་པ་ལ་ཡེ་ཤེས་ཟེར་བས། དེ་ལྟ་བུའི་ཡེ་ཤེས་ལ་བློ་རྩེ་
གཏད་དགོས་གསུངས། སྐྱེ་འཆིའི་འཁོར་བ་ལ་མཐའ་མེད་པར་འཁོར་བའི་
རྩ་བ་ཅི་ལ་ཐུག་པ་ན་ངར་འཛིན་ལྷན་སྐྱེས་འགོག་པའི་ཐབས་གདམས་ངག་
རྣམ་དག་ལེགས་པར་སྟོན་མཁན་མ་བྱུང་བ་ལ་ཐུག གདམས་ངག་སྟོན་
མཁན་མ་བྱུང་བ་ནི་རང་ཉིད་སྣོད་དུ་མ་རུང་བ་ལ་ཐུག སྣོད་རུང་ནི་
འཇུག་པ་ལས། སོ་སོའི་སྐྱེ་བོའི་དུས་ནའང་སྟོང་བ་ཉིད་ཐོས་ནས། །ནང་དུ་
རབ་ཏུ་དགའ་བ་ཡང་དང་ཡང་དུ་འབྱུང་། །རབ་ཏུ་དགའ་བ་ལས་བྱུང་
མཆི་མས་མིག་བརླན་ཞིང་། །ལུས་ཀྱི་བ་སྤུ་ལྡང་བར་གྱུར་པ་གང་ཡིན་པ། །
དེ་ལ་རྫོགས་པའི་སངས་རྒྱས་བློ་ཡི་ས་བོན་ཡོད། །དེ་ཉིད་ཉེ་བར་སྟོན་པའི་
སྣོད་ནི་དེ་ཡིན་ཏེ། །དེ་ལ་དམ་པའི་དོན་གྱིས་བདེན་པ་བསྟན་པར་བྱ། །
ཞེས་གསུངས་པ་ལྟར་ཡིན་ལ། ལུས་ལ་ལུས་དབང་ཇི་བཞིན་དུ། །གཏི་མུག་
ཀུན་ལ་གནས་གྱུར་ཏེ། །དེ་ཕྱིར་ཉོན་མོངས་ཐམས་ཅད་ཀྱང་། །གཏི་
མུག་བཅོམ་པས་བཅོམ་པར་འགྱུར། །ཞེས་ལུས་དབང་གི་ལུས་ལ་ཁྱབ་
ནས་དབང་བོ་གཞན་ཐམས་ཅད་འདྲེས་ནས་དེས་ཐམས་ཅད་ཚོད་འཛིན།
དཔེར་ན་རྩམ་པ་ལ་ཆུ་འདྲེས་ན་ཟན་རྡུལ་སོ་སོར་མི་འཐོར་བ་ཆུས་ཚོད་་་་
398



འཛིན་པ་བཞིན་ནོ། །དེ་བཞིན་དུ་ཆགས་སྡང་གི་རིགས་ཐམས་ཅད་བདེན་
འཛིན་གཏི་མུག་ཞུགས་ནས་སྐྱེ་བ་ཡིན་ཞིང་། དགེ་རྩ་རྒྱ་ཆེན་བསགས་ནས་
བསྔོ་བར་བྱས་ཀྱང་། བདེན་འཛིན་ཞུགས་ན་ཁ་ཟས་བཟང་པོ་ལ་དུག་
འདྲེས་པ་དང་འདྲའོ་གསུངས། བདེན་འཛིན་སྤང་ཐབས་ལ་གནད་བཞིའི་
དང་པོ་དགག་བྱ་ངོས་འཛིན་ནི། ང་རང་ཚོ་ལ་གཟུགས་སྒྲ་སོགས་ཚོགས་
དྲུག་དབང་བོའི་ཡུལ་དུ་ཤར་ཚད་ཐམས་ཅད། ཡུལ་ཅན་ཐ་སྙད་པའི་
རྟོགས་པས་ཕར་བཞག་པ་ལ་མ་བལྟོས་པར། ཡུལ་རང་གི་ངོ་ནས་དང་པོ་
ནས་གྲུབ་གྲུབ་པ་ཞིག་སྣང་། དེ་སྣང་བ་ལྟར་ཡུལ་གྱི་སྟེང་ནས་ཚུར་གྲུབ་པ་
མེད་དེ། དཔེར་ན་སྐྱེས་བུ་འདོད་ཆགས་ཅན་དང་དགྲ་བཅོམ་གཉིས་བུད་
མེད་གཟིགས་མཛེས་པ་ལ་ལྟ་བའི་ཚེ། བུད་མེད་དེའི་ཤ་རུས་རྒྱུ་རྐྱེན་དེས་
སྐྱེས་བུ་དེ་གཉིས་ཀྱི་བློ་ལ་དབྱིབས་དང་ཁ་དོག་མཛེས་པར་སྣང་བ་བསྐྱེད་་་
ནུས་པ་ཙམ་ཡིན་གྱིས། མཛེས་པ་ཡུལ་གཅིག་བུད་མེད་ཀྱི་སྟེང་ན་མེད་དོ། །
དེའི་ཚེ་དགྲ་བཅོམ་ལ་ནི་ཚུལ་མིན་ཡིད་བྱེད་དང་འདོད་ཆགས་མི་སྐྱེ།
ཆགས་ལྡན་ལ་ནི་འདོད་ཆགས་སྐྱེས་ཏེ་དམིགས་པ་དང་འདོད་ཆགས་ཀྱི་ས་
བོན་བག་ལ་ཉལ་བ་དང་ཚུལ་མིན་ཡིད་བྱེད་གསུམ་ག་ཚང་བས་སོ། །ཚོན་
དང་རི་མོའི་རྐྱེན་གྱིས་སྐྱེས་བུའི་བློ་ལ་བྲིས་སྐུ་སྣང་ཙམ་ཡིན་པ་དང་འདྲ། །
དེ་ལྟར་དགག་བྱའི་སྣང་ཚུལ་ས་བཅུ་བའང་ཡོད་ཅིང་། ཞེན་པ་ནི་
འཕགས་པ་ཐམས་ཅད་ལ་མེད་དོ། །སོ་སོ་སྐྱེ་བོ་ལ་སྣང་ཞེན་གཉིས་ཀ་ཡོད་
ལ། སྣང་བ་ལྟར་མ་གྲུབ་པ་གདམས་ངག་ཐོས་པ་ན་སོ་སྐྱེ་དེ་ལ་དཔེར་ན་རྟ་
，
399



ལ་ཞོན་ཏེ་ཆུ་ཆེན་པོ་ལ་འགྲོ་ཚེ་མི་དེ་འཁྲུལ་ནས་ཆུ་ཡི་མགོར་ཡར་ཁྱེར་བའི་
སྣང་བ་ལྟར་ཡར་ལ་ཁྱེར་དོགས་ཀྱི་འཇིགས་པ་སྐྱེས་པའི་ཚེ། ཆུའི་ཕ་རོལ་ན་
མི་ཞིག་གིས་ཆུ་ཡར་བབས་པ་མི་འདུག་ཆུ་མར་འགྲོ་གི་འདུག་ཟེར་བ་ཐོས་
པ་ན། མི་དེས་རི་དང་ལུང་བའི་ཡོད་ལུགས་ལ་རིགས་པས་བརྟགས་ནས་ཆུ་
མར་འགྲོ་བ་ངེས་ངེས་རྙེད་ཀྱང་ཡར་འགྲོ་བའི་སྣང་བ་བཟློག་ཏུ་མེད་པ་
དང་འདྲ་གསུངས། དེ་ལྟར་དགག་བྱའི་སྣང་ཚུལ་སྤྱིར་བཤད་ནས། གང་
ཟག་གི་བདག་མེད་གཏན་ལ་འབེབས་པའི་ཐོག་མར་རང་ལ་གློ་བུར་དུ་མིང་
སྨྲས་ནས་རབ་འབྱམས་པ་བློ་བཟང་དོན་གྲུབ་ཟེར་བ་ཐོས་པ་ན་ང་ལ་སྐད་
བཏང་བ་ཡིན་ནམ་སྙམ་དུ་ཉན་ནས། སྐད་ཐོས་པ་ན་ང་གཅིག་འགྲོ་དགོས་
རྒྱུ་རེད་གར་འགྲོ་དགོས་སྙམ་པའི་ཚེ་ང་དེ་གཞན་སུ་ལ་ཡང་རག་མ་ལས་་་་་
པས་ང་ཚིག་ཐུབ་རུང་ངེ་བ་ཞིག་སྣང་བ་ནི་དགག་བྱའི་སྣང་ཚུལ་དང༌། དེ་
ཡང་སྣང་ཡུལ་དང་ཞེན་ཡུལ་ཚིག་སྤྱིས་འབྱེད་དགོས་ཀྱི། སྟོང་ཉིད་མ་
རྟོགས་པའི་སོ་སྐྱེ་ལས་དང་པོ་བས་མྱོང་སྟོབས་ཀྱིས་འབྱེད་མི་ནུས་པར་རྗེ་་་
ཉིད་ཀྱིས་གསུངས། མཁས་གྲུབ་ནོར་བཟང་ནི་དེ་གཉིས་ཀ་དགག་བྱ་ཡིན།
མྱོང་སྟོབས་གྱིས་ཕྱེ་ནས་རིག་པས་འགོག་མཁན་ཡིན་ན་སོ་སོ་སྐྱེ་བོ་ཡིན་་་་་་
པས་ཁྱབ་སྟེ། འཕགས་པ་ལ་དགག་བྱ་དེ་འགོག་མི་དགོས་པའི་ཕྱིར་
གསུངས། བདེན་འཛིན་གྱིས་བཟུང་བའི་ང་དེ་ཡོད་ན་ཕུང་བོ་ལྔ་དང་
གཅིག་ཏུ་གྲུབ་བམ་ཐ་དད་དུ་གྲུབ། དེ་གཉིས་གང་རུང་ལས་མ་འདས་སོ། །
གཅིག་ཏུ་གྲུབ་ན་ང་དེས་ཕུང་བོ་ལྔ་བླངས་པ་མི་འཐད་དེ། ང་དེས་ཕུང་བོ་
400



ལྔ་བླངས་ན་ལེན་མཁན་སྔོན་ནས་ཡོད་དགོས། དཔེར་ན་སབ་མ་བསླ་བ་ལ་
སླ་མཁན་དེ་སྔོན་ནས་ཡོད་དགོས་པ་དང་། རྫ་བཅོས་པ་ལ་རྫ་མཁན་སྔོན་
ནས་ཡོད་དགོས་པ་བཞིན། ཐ་དད་དུ་གྲུབ་པ་འདི་འབྲེལ་མེད་ཐ་དད་ཞིག་
དགོས་པས། རྟ་དང་མཛོ་བསལ་བའི་ཤུལ་དུ་འདི་ནི་བོང་བུའོ་ཞེས་ངོས་
འཛིན་རྒྱུ་ཡོད་པ་ལྟར་ཕུང་བོ་རེ་རེ་ནས་བསལ་བའི་ཤུལ་དུ་ང་འདིའོ། །
ཞེས་ངོས་འཛིན་རྒྱུ་དགོས་པ་ལ་མེད་པའི་ཕྱིར་སྙམ་དུ་རིགས་པས་དཔྱད་པ་
ན། དམིགས་པ་ང་ལ་དམིགས་ནས་ང་དེ་རང་བཞིན་གྱིས་མེད་པར་ངེས་པ་
ན་ངེས་ཤེས་ཀྱི་རྒྱུན་སྐྱོང་ཚུལ་རྣམས་རྒྱས་པར་གསུངས། འོ་ན་ལས་འབྲས་
ཀྱི་རྟེན་དེ་ཡོད་ལུགས་ཇི་ལྟར་ཡིན་ན། ང་སྣང་ཙམ་རྟོགས་པའི་ཕར་
བཏགས་པ་ཙམ་དུ་ཡོད། དེ་ཡང་རི་བོང་གི་རྭ་དང་ཨ་བོ་རྟ་མགྲིན་སོགས་
རྟོགས་པ་ལ་སྣང་བ་ཡོད་ཀྱང་སྣང་བ་ལྟར་ཡོད་པ་ཚད་མས་གནོད་ལ་དེས་
ན་རྟོགས་པས་ཕར་བཏགས་དང་ཚད་མ་གཞན་གྱིས་མི་གནོད་པ་ཞིག་་་་་་
དགོས་ཤིང་སྣང་སྟོང་གཉིས་ལས་སྣང་ཕྱོགས་སྣང་བ་རྟེན་འབྲེལ་ངེས་པ་་་་
གཙོ་ཆེ་གསུངས། རིགས་པ་འདིས་ཕུང་སོགས་ཀྱི་ཆོས་ཉིད་ལ་སྦྱར་ནས་
བསྒོམས། འདི་རྒྱུན་རིང་བོའི་བར་འབད་པ་ཆེན་པོས་བསྒོམ་དགོས། །
དཔེར་ན་ཏིག་ཏའི་སྡོང་བོ་རོ་ཁ་བའི་རང་བཞིན་ཅན་ལ་བུ་རམ་གྱི་ཐིགས་
པ་གཅིག་དང་གཉིས་ཙམ་གྱིས་དེ་མངར་བའི་རང་བཞིན་དུ་བསྒྱུར་མི་ཐུབ།
མངར་བའི་ཁུ་བ་མང་པོའི་རྒྱུན་རིང་བོ་བཞག་ན་མཐར་མངར་བའི་རང་་་་
བཞིན་དུ་འགྱུར། དེ་བཞིན་དུ་ང་རང་ཚོས་ངར་འཛིན་ལྷན་སྐྱེས་འགོག་པ་
401



ཡང་སྐྱེ་བ་གཅིག་གཉིས་ཙམ་གྱིས་དེའི་གཉེན་པོ་བསྒོམས་ཀྱང་ཐོག་མ་མེད་
པ་ནས་གོམས་པའི་སྟོབས་ཀྱིས་རྒྱུན་ཆོད་པ་དཀའ་བས། ལུས་རྟེན་འདི་ལ་
ངེས་འབྱུང་བྱང་སེམས་ཡང་དག་པའི་ལྟ་བ་སྟེ་ཉམས་ལེན་གསུམ་ལ་བག་་་་་
ཆགས་ཅི་ཐེབས་སུ་འབད་པ་ཆེན་པོས་བསྒོམ་པ་ལ་སྐྱེ་བ་གཏན་གྱི་འདུན་་་
མའི་རྐང་ཚུགས་པ་ཞིག་བྱེད། འཆི་བའི་ཚེ་ལམ་རིམ་ཆེན་མོ་ལྟ་བུ་ཞིག་མགོ་
ཐོག་ཏུ་བཞག་ལ་སྐྱེ་བ་རྗེས་མ་ཐམས་ཅད་ལ་ཆོས་འདི་སྟོན་པའི་བླ་མ་་་་་་
མཚན་ཉིད་དང་ལྡན་པ་ཞིག་དང་མཇལ་བ་དང་། མཇལ་ནས་ཀྱང་སྒྲུབ་པ་
མཐར་ཕྱིན་པར་བྱེད་ནུས་པར་ཤོག་སྙམ་དུ་ཤི་ནུས་པར་བྱེད། དེ་ལྟ་བུའི་
ཚུལ་གྱིས་སྐྱེ་བ་གཅིག་ནས་གཅིག་ཇེ་བཟང་དུ་སོང་ནས་ནམ་ཞིག་འཕགས་
པའི་གོ་འཕང་ཐོབ་པ་ཞིག་ཡོང་། དཔེར་ན་བྱ་རྒོད་འཕུར་ཚེ་ཐོག་མར་
གཤོག་པ་གཉིས་ཤུགས་བསྐྱེད་ལྷབ་གཅིག་ལྷབ་གཉིས་བྱས་ནས་འཕུར་་་་་་་
དགོས། དེ་ནས་ནམ་མཁའ་ལ་མ་ཟད་ནམ་འཕང་མཐོ་སར་སླེབས་ན་ཁོ་
ལས་སླ་གཤོག་པ་གཉིས་ལྷོད་དེ་སློད་དལ་བུས་གང་འདོད་ལ་འགྲོ་ཆོག་པ་
དེ་བཞིན་དུ། ངེད་རང་ཚོས་ས་དང་པོ་མ་ཐོབ་བར་བྱ་རྒོད་ཀྱི་གཤོག་པ་
ལྷབ་གཅིག་ལྷབ་གཉིས་བྱེད་པ་ལྟར་འབད་དགོས། ས་དང་པོ་ཐོབ་ནས་བྱ་
རྒོད་པོ་ནམ་འཕང་མཐོ་ས་ནས་གང་འདོད་དུ་འགྲོ་ཆོག་པ་ལྟར་སྙིང་རྗེ་་་་་
དང་སྨོན་ལམ་གྱི་དབང་གིས་བླ་མ་དང་གདུལ་བྱ་གར་ཡོད་པ་དེར་བསམ་་་
བཞིན་སྐྱེ་བ་ལེན་ཆོག་པ་ཞིག་ཡོང་གསུངས། སྐྱེ་བ་ཀུན་ཏུ་ཡང་དག་བླ་མ་
དང༌། །ཞེས་སོགས་དང་། དཔལ་ལྡན་བླ་མའི་སྐུ་ཚེ་བརྟན་པ་དང་། །ཞེས་
402



སོགས་བརྗོད།
གངས་ཅན་འགྲོ་བའི་མགོན་པོ་མཆོག་གི་རིགས་ཀྱི་ཅོད་པན་བླ་མ་བྱམས་པ་རིན་པོ་ཆེའི་་་་་
གསུང་ཟིན་བྲིས་སུ་བཏབ་པ་འདི་རང་གཞན་གྱི་རྒྱུད་འདུལ་བ་ལ་མཁོ་ཆེ་བར་བསམས་ནས་་་་་་་
འདིར་དཔར་དུ་བསྐྲུན་པའི་དགེ་བས་རྒྱལ་བསྟན་རིན་པོ་ཆེ་དུས་ཀྱི་མཐར་ཡང་མཉམ་པ་མེད་་་་་་
པར་གསལ་བར་བྱེད་ནུས་པར་གྱུར་ཅིག །
ཕྱག་ན་པདྨོའི་ཐུགས་རྗེ་ཟླ་ཟེར་གྱིས། །ཐོས་བསམ་ཡོན་ཏན་རྒྱ་མཚོ་འཕྱུར་བའི་ཁར། །
ལུང་རིགས་གར་གྱིས་རྩེན་པའི་ཆོས་གྲྭ་ཆེ། །སྤྲེལ་རྫོང་བྲག་དཀར་གནས་སུ་དཔར་འདི་བསྐྲུན། །
403



༄༅ ། །ཕྱོགས་ཐམས་ཅད་ལས་རྣམ་པར་རྒྱལ་བ་ཐོས་
བསམ་རྣམ་རྒྱལ་གླིང་གི་དགེ་འདུན་རྣམས་བཀའ་
པོད་ལྔའི་འཆད་ཉན་གཙོ་བོར་གྱུར་པའི་ཐོས་
བསམ་ལ་འཇུག་པར་བསྐུལ་བའི་བསླབ་
བྱའི་རིམ་པ་མཁས་གྲུབ་ངང་མོ་
རྩེན་པའི་ངོ་མཚར་རླབས་ཕྲེང་
ཞེས་བྱ་བ་བཞུགས་སོ།།
༄༅། །ཨོཾ་སྭ་སྟི། རྒྱལ་ཀུན་གསང་གསུམ་མ ཁྱེན་རབ་ལི་ཁྲིའི་རྡུལ། །ཉི་
གཞོན་སྟོང་གི་འོད་ཟེར་བཟུང་བའི་བཅུད། །ཡོངས་རྫོགས་སྲིད་ཞིའི་དགེ་
མཚན་གྲོལ་བའི་དཔྱིད། །བརྟན་པའི་འཁོར་ལོས་རྣམ་འབྱེད་ཤེས་རབ་
སྩོལ། །རྨོངས་མུན་ཟས་སུ་བྱེད་པ་རལ་གྲིའི་འོད། །སྙིང་གི་པདྨོར་འཕོས་ཚེ་
ལུང་རིགས་ཀྱི། །བཅུད་ལྡན་སྦྲང་རྩི་སྐལ་བཟང་བུམ་པ་རུ། །འཇོ་མཛད་
འཕགས་ཡུལ་པཎ་གྲུབ་བསྟན་པའི་རྒྱན། །ཀླུ་སྒྲུབ་ཡབ་སྲས་དགོངས་དོན་
ཀུན་དའི་ཚལ། །མོས་པའི་བློ་གྲོས་བཟང་པོའི་ཐུགས་བསྐྱེད་ཀྱིས། །གངས་
404



ལྗོངས་ཐུབ་བསྟན་པདྨ་ཆེར་བཞད་པའི། །གྲགས་པའི་འོད་སྣང་འབར་བ་
གང་དེས་སྐྱོངས། །གང་དེའི་རྣམ་དཀར་ཆོས་ཀྱི་འཕྲིན་ལས་རྔ། །བཤད་
སྒྲུབ་འཆད་ཉན་སྟོང་གི་དབྱུག་གུ་ཡིས། །བརྡུངས་ཚེ་སྐལ་བཟང་བློ་ལྡན་
འབུམ་ཕྲག་གི །རིགས་པ་རྒྱ་མཚོ་འཕྱུར་བའི་རྩེ་དགའ་འཛིན། །དེ་ཕྱིར་
རྒྱལ་བ་རྒྱ་མཚོའི་ཐུགས་རྗེ་ཡིས། །དྲི་མེད་ཐོས་བསམ་ནོར་བུས་ཡོངས་གང་
བ། །དལ་འབྱོར་རྟེན་བཟང་གྲུ་ཆེན་ལ་བརྟེན་ནས། །ལེན་ཚུལ་བསླབ་བྱའི་
རིམ་པ་ཟུར་ཙམ་བཤད། །དེ་ཡང་བདག་ཅག་གི་སྟོན་པ་མཉམ་མེད་བུ་རམ་
ཤིང་པ་དེ་ཉིད་ཀྱིས་བསྟན་པ་ལོ་ལྔ་སྟོང་དུ་གནས་པར་སྟོན་པ་རང་ཉིད་་་་་་
ཀྱིས་བྱིན་གྱིས་བརླབས་ནས་འདུལ་བ་འཛིན་པ་འོད་སྲུངས་ཆེན་པོ་དང་་་་་་
གནས་བརྟན་ཆེན་པོ་བཅུ་དྲུག་སོགས་དང་། ཁྱད་པར་དུ་ཟབ་རྒྱས་ལམ་གྱི་
བཀའ་བྱམས་འཇམ་དབྱངས་གཉིས་ལ་གཏད་པར་མཛད། དེ་ནས་རིམ་
གྱིས་བསྟན་པ་རིན་པོ་ཆེ་ཁུར་དུ་བཞེས་པའི་གཏད་རབས་བདུན་དང་།
རྒྱལ་བས་ལུང་བསྟན་པའི་ཤིང་རྟ་ཆེན་པོ་ཀླུ་སྒྲུབ་ཐོགས་མེད་གཉིས་ཀྱིས་་་་
ཟབ་པ་དང་རྒྱ་ཆེ་བའི་ཐེག་ཆེན་གྱི་བསྟན་པ་གསལ་བར་བྱས་པ་རྒྱན་དྲུག་
མཆོག་གཉིས་དང་། དེའི་ལུགས་འཛིན་པཎ་གྲུབ་གསེར་རིའི་ཕྲེང་བ་ལྟར་
བྱོན་ཏེ་རྒྱ་གར་འཕགས་པའི་ཡུལ་དུ་ཤྲཱི་ནཱ་ལེནྡྲ་དང་ཀྲི་ཀ་མ་ལ་ཤཱི་ལའི་་་་་་
གནས་གཞི་བཙུགས་ཏེ་འཆད་ཉན་རྒྱ་ཆེར་སྤེལ་བར་མཛད་པ་ནི་རང་རེ་་་
རྣམས་ལ་དང་པོར་བཀའ་དྲིན་ཆེ་བའི་རང་བཞིན་དུ་ཤེས་ནས་དེའི་རྣམ་་་་
ཐར་གྱི་རྗེས་སུ་ཞུགས་ཏེ་བྱས་པ་དྲིན་དུ་གཟོ་དགོས་པ་དང་པོ་དང་། སྲོལ་
་
405



བཟང་པོ་དེ་ཉིད་བྱང་ནས་བྱང་དུ་དར་བའི་ལུང་བསྟན་གྱི་སྟེང་དུ་སླེབས་
ཏེ། རིགས་གསུམ་མགོན་པོ་གཙོ་བོར་གྱུར་པའི་སངས་རྒྱས་བྱང་སེམས་
རྣམས་ཀྱིས་ཆོས་རྒྱལ་ལོ་པཎ་དུ་མའི་རྣམ་པར་རོལ་ཏེ་དཀའ་སྤྱད་དང་་་་་་་
ཐབས་མཁས་སྣ་ཚོས་ཀྱིས་བསྟན་པའི་སྲོལ་བཙུགས། ཉམས་པ་རྣམས་སླར་
དག་ཐེར་མཛད། དགོན་སྡེ་མང་དུ་བཏབ། ཁྱད་པར་ཇོ་བོ་བཀའ་གདམས་
པའི་དུས་གསང་ཕུ་ནེའུ་ཐོག་ཏུ་རྔོག་བློ་ལྡན་ཤེས་རབ་ཀྱིས་སློབ་མ་ཆིག་ཁྲི་
སུམ་སྟོང་བདུན་བརྒྱ་འདུས་པ་རྣམས་ལ་ཕར་ཕྱིན་ཚད་མ་སྤྱོད་འཇུག་་་་་་
སོགས་ཀྱི་འཆད་ཉན་རྒྱ་ཆེར་མཛད། དེའི་ཐུགས་སྲས་གྲོ་ལུང་པ་ཆེན་པོའི་
སློབ་མ་ཆ་པ་ཆོས་ཀྱི་སེངྒེས་རང་གི་སློབ་མ་དར་འབག་སྨྲ་བའི་སེངྒེ་སོགས་
སེང་ཆེན་བརྒྱད་དང་། སེང་ཆུང་བརྒྱད་སོགས་ལ་རྐང་ལག་བརྡེབ་ཚུལ།
ཐལ་སྐད་གཏོང་ལུགས། འཁོར་གསུམ་བསྐོར་ཚུལ། རྟགས་གསལ་འཕེན་པ་
དང༌། ལན་འདེབས་ལུགས་སོགས་ཞིབ་ཏུ་སློབ་པའི་སྲོལ་བཏོད་དེ་དར་
རྒྱས་མཛད། དེ་ནས་རེ་ཞིག་དུས་ཀྱི་དབང་གིས་ལྟ་སྒོམ་སྤྱོད་གསུམ་འཁྲུལ་
བའི་དྲི་མ་ཅན་དུ་གྱུར་པའི་ཚེ་ན། ཇི་སྐད་དུ། ཐུབ་བསྟན་པདྨོའི་ཚལ་ལ་
འཇིག་རྟེན་འདིར། །ཁྱོད་ནི་རྒྱལ་བའི་ཉི་མ་ཇི་བཞིན་ཞེས། །མི་ཕམ་མགོན་
པོས་ཁྱོད་ལ་མངོན་སུམ་དུ། །དབུགས་དབྱུང་མཆོག་ཏུ་བསྔགས་ཞེས་པའི་
བསྔགས་པ་དོན་དང་ལྡན་པ། གངས་རིའི་ཁྲོད་འདིར་རྒྱལ་བའི་བསྟན་པ་
ལ་རྒྱལ་བ་རང་ཉིད་སླར་བྱོན་པ་ལྟར་མཁྱེན་བརྩེ་ནུས་གསུམ་འཆད་རྩོད་་་་
རྩོམ་གསུམ་གང་གི་ཐད་ནས་འགྲན་ཟླ་དང་བྲལ་བ་རིགས་གསུམ་མགོན་པོ་
406



དང་མཚུངས་པ་འཇམ་མགོན་རྒྱལ་བའི་དབང་བོ་ཤར་ཙོང་ཁ་པ་བློ་བཟང་
གྲགས་པ་རིགས་པའི་དཔའ་བོ་དེ་ཉིད་ཀྱིས་མ་རྟོགས་ལོག་རྟོག་གི་དྲི་མ་་་་་
མཐའ་དག་བསལ་ཏེ། ཤིང་རྟ་ཆེན་པོ་ཀླུ་སྒྲུབ་དང་ཐོགས་མེད་གཉིས་ཀྱི་
དགོངས་དོན་རིགས་ལམ་ཕྲ་མོ་འབྱེད་པའི་རྣམ་དཔྱོད། གཞུང་ལུགས་
གདམས་པར་ཤར་བའི་ཉམས་ལེན། ཚིག་སྦྱོར་ཚུལ་ལ་མཁས་པའི་ངག་གི་
དཔལ་ཏེ་རིན་ཆེན་གསུམ་གྱི་སྒོ་ནས་གསལ་བར་མཛད་དེ། འབྲོག་རི་བོ་ཆེ་
དགེ་ལྡན་རྣམ་པར་རྒྱལ་བའི་གླིང་བཏབ། འདུལ་བའི་ཕྱག་བཞེས་ཕྲ་ཞིབ་
རྣམ་པར་དག་པ་གཞིར་བྱས་རྒྱལ་བའི་བསྟན་པ་རིན་པོ་ཆེ་བཤད་སྒྲུབ་་་་་་་
གཉིས་ཀྱི་སྒོ་ནས་ཉི་ཟླ་བཞིན་དུ་གསལ་བར་མཛད་པའི་བཀའ་དྲིན་གྱིས་་་་
འཁྲུལ་བྲལ་བསྟན་པའི་སྙིང་བོ་དར་རྒྱས་ཡུན་རིང་བོར་གནས་པ་འདི་བྱུང་།
དེའི་རྗེས་སུ་འཇུག་པར་འདོད་པས་བསྟན་པའི་གནད་ཀུན་རྫོགས་པར་་་་་
ཤེས་པ་མཚན་ཉིད་གྲྭ་ཚང་ལ་རག་ལས་པར་དགོངས་ནས། འཇམ་དབྱངས་
གཙང་བ་བདུན་བརྒྱུད། འཁོར་དག་པ་རྣམ་བརྒྱད་སོགས་བུ་སློབ་གསེར་གྱི་
རི་བོ་ལྟ་བུ་རྣམས་ཀྱིས་སེ་འབྲས་དགེ་གསུམ་བཀྲ་ཤིས་ལྷུན་པོ་རྒྱུད་གྲྭ་སྟོད་
སྨད་སོགས་མདོ་སྔགས་ཀྱི་བཤད་གྲྭ་དཔག་ཏུ་མེད་པ་བཏབ། བཀའ་པོད་
ལྔས་མཚོན་པའི་འཆད་ཉན་རྒྱ་ཆེར་དར་བར་མཛད་དེ། ད་ལྟ་སྐལ་ལྡན་གྱི་
སྐྱེས་བུ་གྲངས་མེད་པས་མདོ་སྔགས་ཀྱི་བླང་དོར་ཕྲ་མོ་ལ་བལྟ་བའི་མིག་་་་་་
དང་སྣང་བ་ཐོབ་པ་ནི་བར་དུ་བཀའ་དྲིན་ཆེ་བའི་རང་བཞིན་དུ་ཤེས་པར་
བྱས་ནས་དྲིན་དུ་གཟོ་བ་ལ་སྤྲོ་བ་དང་བརྩོན་འགྲུས་དྲག་པོས་སློབ་གཉེར་
407



ལ་སྦྱངས་པ་ཕུལ་བྱིན་བགྱིས་ཏེ། མཁས་གྲུབ་སྨྲ་བའི་ཉི་མས། དྲི་མེད་
རིགས་པའི་གད་རྒྱངས་གཅིག་གིས་ཀྱང་། །དྲེགས་ལྡན་ཕས་རྒོལ་གླང་བོ་
སྟོང་གི་སྙིང་། །ལྐོག་མར་འབྱིན་པའི་འཇིགས་སྟེར་དགེ་ལེགས་དཔལ། །
བཟང་པོ་ལས་གཞན་སྨྲ་བའི་སེངྒེ་གང་། །ཞེས་པ་ལྟ་བུ་ཞིག་མཛད་དགོས་
སོ། །དེ་ནས་ཇོ་བོ་ཆེན་པོ་དཔལ་ལྷ་གཅིག་དཱི་བཾ་ཀཱ་ར་ལ་འབྲོམ་སྟོན་གྱི་
ཐུགས་ཀ་ནས་ཁྱེའུ་དཀར་སེར་མང་པོ་སྤྲུལ་ནས་འབུལ་ཆེན་མཛད་པའི་་་་
དུས་ཇོ་བོས་འབྲོམ་ལ་ཁྱོད་ཀྱི་སྤྲུལ་བ་མང་པོས་མདོ་དབུས་གཙང་གསུམ་་་་
སོགས་སུ་བསྟན་འགྲོའི་དོན་རྒྱ་ཆེན་པོ་བྱེད་པར་འགྱུར་ཞེས་གསུངས་པའི་
ནང་ནས་ཁྱེའུ་དཀར་པོ་དེ་ཉིད་ཀྱིས། མདོ་སྨད་ཨ་མདོའི་ཕྱོགས་འདིར། །
ཐུབ་བསྟན་སྙིང་བོ་འཇམ་མགོན་རྒྱལ་བའི་རིང་ལུགས་བཤད་སྒྲུབ་འཆད་་་
ཉན་ཟུང་འབྲེལ་གྱི་སྒོ་ནས་སྤེལ་བའི་སླད་དུ། ཁྱེའུ་ཆུང་དཀར་སིལ་ལག་
བདེ་འཁྱུག །སྐྱ་བཙུན་སྐལ་ལྡན་རྒྱ་མཚོའི་གླིང་། །ཞེས་བཀའ་གདམས་
གླེགས་བམ་ནས་མཚན་སྒྲ་དང་བཅས་གསལ་བར་ལུང་བསྟན་པ་ལྟར། རྒྱལ་
ཀུན་སྙིང་རྗེའི་རང་གཟུགས་འཕགས་མཆོག་ཕྱག་ན་པདྨོ་དེ་ཉིད་ཀྱིས་གང་
འདུལ་སྤྲུལ་བའི་རོལ་པ་བསམ་ལས་འདས་པ་བཀྱེ་བ་ལས་ཡོངས་སུ་གྲགས་
པ་རྒྱ་གར་འཕགས་པའི་ཡུལ་དུ་ཟབ་མོ་དབུ་མའི་གཞུང་དོན་གསལ་མཛད་
སློབ་དཔོན་སངས་རྒྱས་བསྐྱངས། ཇོ་བོ་ཆེན་པོ་བོད་དུ་དཀའ་ཚེགས་ཆེན་
པོས་གདན་འདྲེན་མི་ནག་ཚོ་ལོ་ཙཱ་བ་ཚུལ་ཁྲིམས་རྒྱལ་བ། བཀའ་གདམས་
བསྟན་པའི་གསལ་བྱེད་ཕུ་ཆུང་བ་གཞོན་ནུ་རྒྱལ་མཚན། ཡབ་རྗེ་བླ་མའི་
408



དངོས་སློབ་རོང་སྟོན་བློ་བཟང་གྲགས་པ། མཁས་པའི་བྱ་བ་རྣམ་གསུམ་གྱི་
གྲགས་པ་ཕྱོགས་སུ་ཁྱབ་པའི་བོ་དོང་པཎ་ཆེན་ཕྱོགས་ལས་རྣམ་རྒྱལ་སོགས་
སྐུའི་སྤྲུལ་བ་མང་པོས་བཤད་སྒྲུབ་བསྟན་པའི་གདུགས་དཀར་བླ་ནས་བླར་
སྒྲེང་བའི་བྱེད་པོ་རྣམ་འདྲེན་བླ་མ་སྐལ་ལྡན་རྒྱ་མཚོ་ཞེས་མཚན་སྙན་རྣ་་་་་
བའི་བདུད་རྩིར་གྱུར་པ་གང་དེས་གསེར་ལྗོངས་རིག་པའི་འབྱུང་གནས་ཀྱི་
ཡུལ་གྲུ་འདིར། རྗེ་བླ་མའི་མདོ་སྔགས་ཀྱི་བསྟན་པ་སྤེལ་བའི་ཐུགས་བསྐྱེད་
དུས་ལ་བབས་ཏེ་དགོན་ཆེན་འདི་གསར་དུ་འདེབས་པ་པོ་ཆོས་རྗེ་བསམ་་་་་
གཏན་རིན་ཆེན། འཇམ་པའི་དབྱངས་དཀར་པོས་དངོས་སུ་རྗེས་སུ་བཟུང་
བ་བསམ་འགྲུབ་རིན་ཆེན། མགར་རྩེ་ཤེས་རབ་ཉི་མ་སོགས་ཀྱི་སྐུའི་རྣམ་
པར་བསྟན་ནས་བསྟན་པའི་གཞི་བཟུང་། ཇི་སྐད་དུ། ཚོགས་ཤིང་དུས་ལ་
བབས་པ་ན། །འབྲས་བུ་སྨིན་པ་ཉིད་དུ་འགྱུར། །ཞེས་གསུངས་པ་ལྟར། །
རྣམ་འདྲེན་བླ་མ་མཆོག་དེ་རིགས་ཕུན་སུམ་ཚོགས་པར་སྐུའི་སྐྱེ་བ་བཞེས་ཏེ་
དབུས་གཙང་དུ་ཕེབས། མཁས་གྲུབ་མང་པོའི་ཞབས་པད་བསྟེན་ནས་
རིགས་ལམ་ལ་སྦྱངས་ཏེ་ལོ་བདུན་གྱི་རིང་ལ་དབུ་ཕར་འདུལ་མཛོད་རྣམ་་་་
འགྲེལ། དེ་དག་གི་ཟུར་བཀོད་སོགས་རྒྱ་བོད་ཀྱི་གཞུང་ཆེན་མོ་ཐམས་ཅད་
དང་། ཁྱད་པར་ཕར་ཕྱིན་ཚར་གསུམ། དབུ་མ་ཚར་བདུན་སོགས་ཉིན་
མཚན་ཀུན་ཏུ་རྒྱུན་རིང་ལ་ཤུགས་དྲག་པོས་བརྩོན་པ་བསྟེན་པའི་སྟོབས་་་་
ཀྱིས། བདག་ཉིད་ཆེན་པོ་འདིའི་ལུང་རིགས་ཀྱི་མཁྱེན་དཔྱོད་ཕུལ་དུ་བྱུང་
བའི་གྲགས་པས་ཕྱོགས་ཀུན་ཁྱབ་པར་གྱུར་པ་ནི། རྗེ་ས་པཎ་གྱིས། རྟག་ཏུ་
409



དམ་པའི་ཡོན་ཏན་རྣམས། །སྐྱེ་བོ་དམ་པས་ལྷག་པར་སྒྲོགས། །མ་ལ་ཡ་ཡི་
ཙན་དན་དྲི། །རླུང་གིས་ཕྱོགས་བཅུར་ཁྱབ་པར་བྱེད། །ཅེས་གསུངས་པ་
ལྟར་གྱུར་ནས་དགུང་ལོ་ཉེར་བཞིའི་དུས་སུ་གོང་མ་ཆོས་པ་རིན་པོ་ཆེ་ནས་
རྗེ་འདི་ལ་སྤྱིར་སངས་རྒྱས་ཀྱི་བསྟན་པ་དང་། འགྲོ་བ་ལ་ཕྱོགས་རིས་མེད་
པར་ཕན་པ་སྒྲུབས། བྱེ་བྲག་ཏུ་བཤད་གྲྭ་བཙུགས་ན་བསྟན་པའི་རྒྱུན་ལ་
ཕན་པ་འོང་ཞེས་སོགས་ཀྱི་གསུང་བཀོད་ལྟར་མཚན་ཉིད་ཀྱི་གྲྭ་ཚང་གསར་
དུ་བཙུགས་ཏེ་ཆོས་སྲིད་གཉིས་ཀྱི་སྒོ་ནས་ཚད་མེད་པ་བསྐྱངས་པའི་ཕྱག་་་་
རྗེས་ལ་ལུང་རིགས་སྨྲ་བའི་དགེ་བཤེས་བརྒྱ་ཕྲག་མང་པོས་ཡོངས་སུ་གང་སྟེ།
བཤད་པའི་སྒོ་ནས་རྒྱལ་བསྟན་ཉི་མ་བཞིན་དུ་གསལ་བ་འདི་བྱུང་བ་བཀའ་
དྲིན་ཆེ་བའི་རང་བཞིན་དུ་ཤེས་ནས་དེའི་རྗེས་སུ་འཇུག་པར་འདོད་པའི་་་་
བློས་ཆོས་སྡེ་འདིར་ཞུགས་ཏེ་དམ་པ་གོང་མ་དག་གི་བཀའ་བཞིན་བསྒྲུབས་
ནས་དྲིན་དུ་གཟོ་བ་ལ་རང་གཞན་གྱི་དོན་འགྲུབ་ཅིང་། དམ་པ་དགྱེས་པའི་
ཐབས་བླ་ན་མེད་པ་གང་ཡིན་ན་བཀའ་པོད་ལྔ་ལ་སྦྱང་བ་ཕུ་ཐག་ཆོད་པ་་་་
ཞིག་བྱེད་དགོས་པ་འདི་ཡིན་ནོ། །ད་ནི་ཐོས་བསམ་གླིང་འདིར་
ཞུགས་པའི་དགོས་པའི་གཙོ་བོ་མདོ་སྔགས་ཟུང་འབྲེལ་གྱི་བསྟན་པ་འདི་ལ་
ཇི་ལྟར་བསླབ་པའི་ཚུལ་ཅུང་ཟད་བྲི་བ་ལ། དེ་ཡང་དལ་འབྱོར་གྱི་མི་ལུས་
རིན་པོ་ཆེ་ཡང་ཡང་རྙེད་དཀའ་བས། ད་རེས་ཀྱི་ལུས་རྟེན་བཟང་པོ་འདི་ཚེ་
འདིའི་ལྟོ་གོས་ཕྱིད་ཐབས་ལྷུར་ལེན་པ་ཙམ་མ་ཡིན་པར་རྒྱལ་བའི་བསྟན་་་་་
པའི་སྒོར་ཞུགས། གསུང་རབ་ཀྱི་དགོངས་དོན་ཚུལ་བཞིན་དུ་འདོམས་པའི་
410



མཚན་ལྡན་གྱི་དགེ་བའི་བཤེས་གཉེན་དུ་མ་དང་མཇལ། ཆོས་དང་མཐུན་
པའི་གྲོགས་བཟང་པོ་ཚངས་པ་མཚུངས་པར་སྤྱོད་པའི་དགེ་འདུན་རྣམས་་་
དང་ལྷན་ཅིག་ཏུ་གནས་ཆོག་པ་སོགས་ཆོས་སྒྲུབ་པའི་མཐུན་རྐྱེན་ཚང་ཞིང་
འགལ་རྐྱེན་བྲལ་བའི་དུས་འདི་འདྲ་ཕྱིས་ནས་རྙེད་པའི་དཔའ་གདེང་རང་
ལ་མེད་ཕྱིན་ཕྱི་བཤོལ་གྱི་དབང་དུ་མ་བཏང་བར་འཇིག་རྟེན་ཕྱི་མ་ཕན་་་་་་
ཆད་ཀྱི་གོང་མའི་ཁྱད་པར་འཚོལ་བ་ལ་འབད་དགོས། དེ་ཡང་དང་པོ་
མངོན་མཐོ་དང་ངེས་ལེགས་ཡོན་ཏན་ཀུན་ཀྱི་གཞི་མ་བསྟན་པའི་རྩ་བ་སོ་་་
ཐར་གྱི་ཚུལ་ཁྲིམས་རིན་པོ་ཆེ་འདི་ནི་རྒྱལ་བ་སྲས་དང་བཅས་པ་དཔང་དུ་
བཞག་སྟེ། མཁན་སློབ་དགེ་འདུན་དང་བཅས་པའི་སྤྱན་སྔར་བསླབ་བྱའི་
གནས་མཐའ་དག་བསྲུང་བར་དམ་བཅས་པ་འདི་ལས་འགལ་ན། དེང་ཕྱིན་
ཆད་མངོན་མཐོའི་སྒྲ་ཙམ་ཡང་ཐོས་པར་མི་འགྱུར་བས་ན་མི་ཤེས་པ་དང་་་་
བག་མེད་པའི་དབང་དུ་མ་བཏང་བར་དགག་སྒྲུབ་གནང་གསུམ་གྱི་བཅས་
མཚམས་ཕྲ་རགས་ཐམས་ཅད་ལ་ཚུལ་བཞིན་དུ་སློབ་དགོས་ཤིང་། ཐ་ན་
རང་གཅིག་པུ་གནས་པའི་ལུས་ཀྱི་སྤྱོད་ལམ་ལག་པའི་བརྐྱངས་བསྐུམས་ལྟ་
བུ་ལ་ཡང་འདི་འདྲ་བ་ཆོས་འདུལ་བ་དང་བྱང་ཆུབ་སེམས་དཔའི་སྡེ་སྣོད་་་་
སོགས་ལས་མ་བཀག་གམ། དེ་དག་ལས་གནང་ངམ། རང་གཞན་ལ་ཕན་
གནོད་གང་དུ་འགྱུར། འདི་ལས་དགེ་མི་དགེ་གང་གི་ཕྱོགས་འཕེལ་སྙམ་དུ་
ལེགས་པར་བརྟགས་ནས་འདུལ་བ་སོགས་ནས་གནང་བའི་འཇུག་པའི་་་་་་
ཕྱོགས་ཡིན་ན་དེ་ཉིད་མི་ཉམས་པར་འཕེལ་བའི་ཐབས་ལ་བརྩོན་ཞིང་།
411



ཡང་ལྡོག་ཕྱོགས་ཡིན་ན། བྱ་བ་དེ་ལས་ལོག་ནས་དེ་ལྟ་བུ་མི་འབྱུང་བའི་
ཐབས་ལ་བརྩོན་པར་བྱ་བ་ནི་ཉམས་ལེན་སྙིང་བོར་བྱེད་ཚུལ་ཡིན། དེ་ལྟ་
བུའི་ཚུལ་ཁྲིམས་དག་པར་མ་བསྲུངས་ན། ཚེ་འདི་ཉིད་ལ་སྟོན་པ་དང་། ལྷ་
དང་གྲོགས་ཚངས་པར་སྤྱོད་པ་རྣམས་ཀྱིས་སྨོད་པར་འགྱུར་བ་དང༌། ཡིད་
མི་བདེ་བ་དང་། འགྱོད་པ་མང་བ། གཏམ་མི་སྙན་པ་འཕེལ་བ། ཕྱི་མར་
རྣམ་སྨིན་མི་བཟད་པ་མྱོང་དགོས་པ་སོགས་ཉེས་དམིགས་མཐའ་ཡས་་་་་་་་
པའང་། ཚོམས་ལས། གལ་ཏེ་ཐོས་པ་མང་གྱུར་ཀྱང་། །ཚུལ་ཁྲིམས་ལེགས་
པར་མི་སྡོམ་ན། །དེ་ནི་ཚུལ་ཁྲིམས་ཕྱིར་སྨད་ཅིང་། །དེ་ཡི་ཐོས་པ་ཕུན་སུམ་
མིན། །ཞེས་དང་། ཚུལ་ཁྲིམས་ལེགས་པར་བསྲུངས་ན་གནས་སྐབས་དང་
མཐར་ཐུག་གི་ཕན་ཡོན་དཔག་མེད་འབྱུང་བ་ནི། སློབ་དཔོན་ཟླ་བ་གྲགས་
པས། སོ་སོ་སྐྱེ་བོ་རྣམས་དང་གསུང་སྐྱེས་དང་། །རང་བྱང་ཆུབ་ལ་བདག་
ཉིད་དངོས་རྣམས་དང་། །རྒྱལ་སྲས་རྣམས་ཀྱི་ངེས་པར་ལེགས་པ་དང༌། །
མངོན་མཐོའི་རྒྱུ་ནི་ཚུལ་ཁྲིམས་ལས་གཞན་མེད། །ཅེས་དང་། སློབ་དཔོན་
དབྱིག་གཉེན་གྱིས། །གང་ཞིག་དད་པའི་སེམས་ཀྱིས་ནི། །ལོ་བརྒྱར་སྦྱིན་པ་
བྱིན་པ་བས། །གང་ཞིག་ཉིན་གཅིག་ཚུལ་ཁྲིམས་ནི། །བསྲུངས་པ་དེ་ནི་ཁྱད་
པར་འཕགས། །ཞེས་གསུངས་པ་ལྟར་ལགས་ལ། དེའི་ཕྱིར་དེང་དུས་བསྟན་
པ་སྣུམ་ཟད་ཀྱི་མར་མེ་ལྟར་གྱུར་པའི་དུས་འདིར་རྒྱུ་རྫས་ནོམ་པ་ཅ་ལག་ཡོ་
བྱད་སོགས་སྔོན་ལ་བསྒྲིགས་ནས་ཆོས་གོས་རྣམ་གསུམ་དང་གདིང་བ་ལྷུང་
བཟེད་སོགས་བསྒྲིག་རྒྱུའི་གླེང་མོ་ཙམ་ཡང་མེད་པ་ལྟ་བུ་མ་ཡིན་པར། ཡབ་
412



རྗེ་བླ་མ་བློ་བཟང་གྲགས་པས་འདུལ་བའི་ཕྱག་ལེན་ཕྲ་ཞིབ་མཛད་པའི་སྲོལ་
བཟང་པོ་ཆོས་སྡེ་འདིར་ཡུན་རིང་མི་ཉམས་ཤིང་འཕེལ་བའི་སླད་དུ་དགེ་་་་
སྦྱོང་གི་འཚོ་བའི་ཡོ་བྱད་དག་ཀྱང་ཅི་འབྱོར་བྱས་ཏེ་སྙིགས་དུས་ཀྱི་གྲོང་་་་་
ཆས་དང་རྒྱ་ཆས་སྣ་ཚོགས་པ་རིང་དུ་དོར་ཏེ་ངུར་སྨྲིག་གི་རྒྱལ་མཚན་རྒྱུན་
དུ་འཆང་བ་སོགས་ཐུགས་ཉམས་སུ་བསྟར་དགོས་པ་གནད་ཀྱི་དོན་པོ་ཡིན་
ནོ། །དེ་ལྟར་ཡོན་ཏན་ཀུན་གྱི་གཞི་རྩ་ཚུལ་ཁྲིམས་བརྟན་པར་བྱས་ནས་དོན་
གཉིས་ཕུན་ཚོགས་བསྒྲུབ་པ་ལ། དེའི་རྒྱུ་ལ་བསླབ་དགོས། དེ་ལ་ཤེས་དགོས།
དེ་ལ་ཐོས་པ་རྒྱ་ཆེར་བཙལ་དགོས། དེ་ལ་སྔོན་དུ་ཆོས་གྲྭར་ཞུགས་མ་ཐག་
ཏུ། ཚོམས་ལས། དམན་པ་བསྟེན་པས་མི་དག་ཉམས་འགྱུར་ཞིང་། །ཐད་
ཀར་བབས་པ་བསྟེན་པས་སོ་ན་གནས། །གཙོ་བོ་བསྟེན་པས་དམ་པ་ཐོབ་
འགྱུར་བ། །དེ་ཕྱིར་བདག་པོས་གཙོ་གྱུར་བསྟེན་པར་བྱ། །ཞེས་གསུངས་པ་
ལྟར། སློབ་མ་ལས་ཡོན་ཏན་ལྷག་པ། སློབ་མ་བཀྲི་བའི་ཐབས་ལ་མཁས་པ།
ལུང་དང་རིགས་པས་ཕྱུག་པ། སློབ་མ་ལ་ཕན་སེམས་ཆེ་བ་ཞིག་དགེ་རྒན་
དུ་བསྟེན་ནས་དེ་ཉིད་བསམ་སྦྱོར་གཉིས་ཀྱིས་ཚུལ་བཞིན་དུ་མཉེས་པར་་་་་
བྱེད་པ་ཤིན་ཏུ་གལ་ཆེ་ཚུལ་བླ་མ་ལྔ་བཅུ་བ་སོགས་མདོ་སྔགས་ཀྱི་གསུང་་་་་
རབ་རྣམས་ལས་མང་དུ་གསུངས་པ་དེ་དག་ལ་བལྟས་ནས་ཞིབ་ཏུ་ཤེས་པར་
བྱ་ལ། མདོར་བསྡུས་ན་བཤེས་གཉེན་ཚུལ་བཞིན་དུ་བསྟེན་པས་སངས་རྒྱས་
ཀྱི་གོ་འཕང་ལ་ཉེ་བ་དང༌། རྒྱལ་བ་རྣམས་དགྱེས་པ། དགེ་བའི་བཤེས་
གཉེན་གྱིས་མི་ཕོངས་པ། ངན་འགྲོར་མི་ལྟུང་བ། ཡོན་ཏན་གྱི་ཚོགས་ཀྱིས་
413



ཇེ་མཐོར་འགྱུར་བ། གནས་སྐབས་དང་མཐར་ཐུག་གི་དོན་ཐམས་ཅད་
འགྲུབ་པར་འགྱུར་བ། བཤེས་གཉེན་ལ་བསྙེན་བཀུར་བས་སངས་རྒྱས་
དཔག་ཏུ་མེད་པ་ལ་ཡོན་ཕུལ་བ་སོགས་ཀྱི་དགེ་རྩ་ཟིལ་གྱིས་གནོན་པ་ལ་་་་
སོགས་པའི་ཕན་ཡོན་མཐའ་ཡས་པར་གསུངས་ཤིང་། བསྟེན་ཚུལ་ལོག་ནས་
བླ་མ་ལ་བརྙས་སྨོད་སོགས་བྱས་ན་ནི་མཚམས་མེད་ལས་ཀྱང་རྣམ་སྨིན་ཆེ་་་
བས། ཚེ་ཕྱི་མར་མནར་མེད་དུ་སྐྱེ་བ་དང་། ཚེ་འདིར་ཡང་ནད་
གདོན་དུ་མས་འཚེ་བ་སོགས་འདི་ཕྱི་ཐམས་ཅད་དུ་ཕུང་བར་འགྱུར་བའི་་་་
ཉེས་དམིགས་མཐའ་ཡས་པས་ན་བསྟེན་ཚུལ་མ་ལོག་པ་གནད་དམ་པ་ཡིན།
དགེ་རྒན་གྱི་དྲུང་ནས་ཆོས་ཉན་པ་སོགས་ཀྱི་ཚེ་ཐོག་མར། སྐྱེས་རབས་ལས།
གང་ཞིག་ཐོས་པས་ཡིད་ནི་དད་གྱུར་ནས། །ལེགས་པར་དགའ་ལ་བརྟན་པ་
ཉིད་དུ་འགྱུར། །ཤེས་རབ་སྐྱེ་ཞིང་གཏི་མུག་མེད་པར་འགྱུར། །རང་གི་ཤས་
ཀྱང་དེ་ནི་ཉོ་བར་རིགས། །ཐོས་པ་གཏི་མུག་མུན་སེལ་སྒྲོན་མེ་ཡིན། །རྐུན་
པོ་ལ་སོགས་མི་འཁྱེར་ནོར་གྱི་མཚོག །ཀུན་ཏུ་རྨོངས་པའི་དགྲ་འཇོམས་
མཚོན་ཆ་ཡིན། །ཐབས་ཚུལ་མན་ངག་སྟོན་པའི་གྲོགས་ཀྱི་མཆོག །ཕོངས་
པར་གྱུར་ཀྱང་མི་འགྱུར་མཛའ་བོ་ཡིན། །གནོད་པ་མེད་པ་མྱ་ངན་ནད་ཀྱི་
སྨན། །ཉེས་པ་ཆེན་པོའི་དཔུང་འཇོམས་དཔུང་གི་མཆོག །གྲགས་དང་
དཔལ་དང་གཏེར་གྱི་མཆོག་ཀྱང་ཡིན། །ཡ་རབས་རྣམས་དང་འཕྲད་ན་
སྐྱེས་ཀྱི་མཆོག །ཚོགས་ཀྱི་ནང་ན་མཁས་པ་མགུ་བར་འགྱུར། །ཞེས་སོགས་
ཐོས་པའི་ཕན་ཡོན་རྣམས་བསམས་ཏེ་སྤྲོ་བ་བསྐྱེད་ན་ཐོས་པ་བྱེད་འདོད་་་་་
414



འབྱུང་བས། འདི་ཉིད་ཤིན་ཏུ་གལ་ཆེ། གང་ལ་ཐོས་པ་བྱ་བའི་གཞུང་ལ་
བགྲང་གིས་མི་ལང་བ་ཡོད་པའི་ནང་ནས། སྔོན་རྒྱན་དྲུག་མཆོག་གཉིས་ལ་
སོགས་པའི་འཕགས་བོད་ཀྱི་མཁས་དབང་རྣམས་ཀྱིས་མཚན་ཉིད་ཀྱི་གཞུང་
ལ་ཐུགས་གཉེར་མཛད་སྐབས། བཀའ་པོད་ཆེན་པོ་ལྔ་ལ་བསླབ་སྦྱངས་
མཛད་པའི་རྒྱུ་མཚན་ཡང་། སྟོན་པ་བཅོམ་ལྡན་འདས་ཀྱིས་ཆོས་ཀྱི་འཁོར་
ལོ་རིམ་པ་གསུམ་དུ་བསྐོར་བའི་འཁོར་ལོ་དང་པོའི་དངོས་བསྟན་སྤྱོད་པའི་
ཆ་གཙོ་བོར་འགྲེལ་བ་ལ། སློབ་དཔོན་ཡོན་ཏན་འོད་ཀྱིས། འདུལ་བ་ལུང་
སྡེ་བཞིའི་གནད་དོན་མཐའ་དག་སྡོམ་པ་མ་ཐོབ་པ་ཐོབ་པར་བྱེད་པ། ཐོབ་
པ་མི་ཉམས་པར་བསྲུང་བ། ཉམས་ན་ཕྱིར་བཅོས་པའི་ཐབས་ཏེ་གསུམ་དུ་
བསྡུས་ནས་སྟོན་པ་འདུལ་བ་མདོ་རྩ་བ་གསུངས། འཁོར་ལོ་དང་པོའི་
དངོས་བསྟན་ལྟ་བའི་ཆ་གཙོ་བོར་འགྲེལ་བ་ལ། སློབ་དཔོན་དབྱིག་གཉེན་
གྱིས། ཤེས་བྱ་གཞི་ལྔའི་རང་སྤྱིའི་མཚན་ཉིད་དང་། བདེན་བཞི་གཙོ་བོར་
སྟོན་པ་མངོན་པ་མཛོད་རྩ་འགྲེལ་གསུངས། འཁོར་ལོ་བར་བའི་དངོས་
བསྟན་ལྟ་བའི་ཆ་གཙོ་བོར་འགྲེལ་བ་ལ། མགོན་པོ་ཀླུ་སྒྲུབ་དང་དཔལ་ལྡན་
ཟླ་བ་གྲགས་པ་སོགས་ཀྱིས་གང་ཟག་དང་ཆོས་ཀྱི་བདག་མེད་ཕྲ་མོ་རིགས་་་་
པའི་རྣམ་གྲངས་མཐའ་ཡས་པའི་སྒོ་ནས་རྒྱས་པར་སྟོན་པ་དབུ་མ་རྩ་བ་་་་་
ཤེས་རབ་དང་། དབུ་མ་འཇུག་པ་སོགས་མཛད། འཁོར་ལོ་བར་བའི་སྦས་
དོན་མངོན་རྟོགས་ཀྱི་རིམ་པ་གཙོ་བོར་འགྲེལ་བ་ལ། འཕགས་པ་ཐོགས་
མེད་ཀྱི་བཀའ་དྲིན་ལ་བརྟེན་ནས་རྗེ་བཙུན་བྱམས་པ་མགོན་པོས། ཤེར་
415
ས



མདོའི་རྒྱ་ཆེ་བའི་ཆ་མཐའ་དག་དངོས་པོ་བརྒྱད་དོན་བདུན་བཅུར་བསྡུས་
ཏེ་སྟོན་པ་མངོན་རྟོགས་རྒྱན་གསུངས། འཁོར་ལོ་ཐ་མའི་དངོས་བསྟན་ལྟ་
བའི་ཆ་རྣམ་རིག་པའི་ལུགས་ཀྱི་གཟུང་འཛིན་རྫས་གཞན་གྱིས་སྟོང་བའི་་་་་
ཆོས་ཀྱི་བདག་མེད་རགས་པ་བསྟན་བྱའི་གཙོ་བོར་བྱས་ཏེ་འགྲེལ་བ་ལ།
དཔལ་ལྡན་ཆོས་ཀྱི་གྲགས་པས། དེའི་སྟེང་དུ་རྒྱལ་བའི་བསྟན་པ་ཐར་
འདོད་རྣམས་ཀྱི་འཇུག་ངོགས་སུ་སྒྲུབ་པ་སྙིང་བོའི་དོན་དུ་བྱས་ཏེ་སྟོན་པ་་་
ཚད་མ་རྣམ་འགྲེལ་གྱི་བསྟན་བཅོས་གསུངས། དེར་མ་ཟད་རྟོགས་པའི་
བསྟན་པ་བསླབ་པ་གསུམ་དུ་འདུ་ཞིང་། དེ་ཡང་འདུལ་བས་ཚུལ་ཁྲིམས་ཀྱི་
བསླབ་པ། - མཛོད་དབུ་མ་རྣམ་འགྲེལ་གསུམ་གྱིས་ཤེས་རབ་ཀྱི་བསླབ་པ།
ཕར་ཕྱིན་གྱིས་ཏིང་ངེ་འཛིན་ཀྱི་བསླབ་པ་རྒྱས་པར་སྟོན། ཡང་དབུ་ཚད་
གཉིས་ཀྱིས་ལྟ་བ། ཕར་ཕྱིན་དང་མཛོད་ཀྱིས་སྒོམ་པ། འདུལ་བས་སྤྱོད་པ་
རྒྱས་པར་གཏན་ལ་ཕབ་པས། ལྟ་སྒོམ་སྤྱོད་གསུམ་གྱི་གནད་ཀུན་ཀྱང་
འདིར་བབས་པ་ཡིན། བླ་མེད་རྫོགས་པའི་བྱང་ཆུབ་ཀྱི་གོ་འཕང་དོན་དུ་
གཉེར་བ་ལ། སྐྱེས་བུ་གསུམ་གྱི་ལམ་གྱི་རིམ་པ་ལ་བློ་སྦྱང་དགོས། སྐྱེས་བུ་
ཆུང་འབྲིང་གི་ལམ་རྫོགས་པར་ཤེས་པ་ལ་ལུང་གི་ཆོས་མངོན་པ་མཛོད་་་་་་་
དང་། རིགས་པའི་ཆོས་མངོན་པ་རྣམ་འགྲེལ་གཉིས་ལ་སྦྱང་དགོས། ངེས་
པར་འབྱུང་བའི་ཚུལ་ཁྲིམས་རྫོགས་པར་ཤེས་པ་ལ་འདུལ་བ་ལུང་སྡེ་བཞིའི་
གནད་བསྡུས་པ་མདོ་རྩ་བ་ལ་སྦྱང་དགོས། སྐྱེས་བུ་ཆེན་པོའི་ལམ་ལ་ཟབ་
རྒྱས་གཉིས་སུ་ངེས་པ་ལས། ཟབ་པའི་ཆ་རྫོགས་པར་ཤེས་པ་ལ་དབུ་མའི་
416



གཞུང་། རྒྱ་ཆེ་བའི་ཆ་རྫོགས་པར་ཤེས་པ་ལ་མངོན་རྟོགས་རྒྱན་ལ་སྦྱང་
དགོས། དེ་རྣམས་ལས་གཅིག་ལ་མ་སྦྱངས་ན་ཡང་། གོང་སྨྲས་ཀྱི་དགོས་
དོན་གཅིག་ཆད་པར་འགྱུར་བས་ན། རང་རེ་རི་བོ་དགེ་ལྡན་པའི་མཁས་
གྲུབ་གོང་མ་རྣམས་ཀྱིས། ཐུབ་དབང་ལུང་རྟོགས་ཀྱི་བསྟན་པ་བཀའ་པོད་
ལྔའི་འཆད་ཉན་གྱི་སྒོ་ནས་གསལ་བར་བྱས་ཏེ་རང་རྒྱུད་ལ་བག་ཆགས་་་་་་
འཇོག་པའི་སྲོལ་བཟང་པོ་འཛུགས་པར་མཛད་པ་ཡིན་ནོ། །དེའི་ཕྱིར་རང་
ལ་རང་གིས་ཕན་རེ་འདོགས་ན་འདི་ལྟ་བུའི་འཆད་ཉན་གྱི་བྱ་བར་སུ་ཞིག་
གིས་བརྩོན་པར་མི་བྱེད་སྙམ་དུ་ཐོས་བསམ་གང་ལ་འཇུག་པའི་ཐོག་མར་་་་་
ཀུན་སློང་ངན་པས་མ་བསླད་པར་གསལ་འདེབས་ཚུལ་ལེགས་པ། བར་དུ་
རང་གི་བློ་དང་འཚམ་པའི་ཚིག་དོན་ལ་དཔྱད་པ་བྱེད་པ། ཐ་མར་གང་ཤེས་
དྲན་པས་བཟུང་སྟེ་མ་བརྗེད་པར་རང་རྒྱུད་གྱོང་བོ་འདུལ་བའི་ཉམས་ལེན་
དུ་སྦྱོར་བ་རྣམས་གལ་ཆེ་བ་ཡང་། རྡོ་རྗེ་འཆང་བློ་བཟང་འཕྲིན་ལས་
དཔལ་བཟང་པོས། །ཐོས་བསམ་བྱེད་པའི་ཐོག་མར་ཀུན་སློང་གཅེས། །བར་
དུ་རྒྱས་བསྡུས་འཚམ་པའི་དཔྱད་ཚུལ་གཅེས། །ཐ་མར་མ་བརྗེད་རྒྱུད་ལ་
སྦྱོར་བ་གཅེས། །གཅེས་ནོར་དེ་གསུམ་སྙིང་གི་དཀྱིལ་དུ་ཆོངས། །ཞེས་
གསུངས་པ་ལྟར་ལགས་ལ། དེ་ཡང་ཆོས་གྲྭ་འདིར་ཞུགས་ཏེ་ཆོས་དང་ཟང་
ཟིང་གི་སྐལ་བ་ཐོབ་པ་ལ་སྡེ་འདིར་འཇུག་པའི་འགལ་རྐྱེན་བྲལ་ཞིང་མཐུན་
རྐྱེན་ཆ་ཚང་བར་འཛོམས་དགོས་པ་ལྟར། དམ་པའི་ཆོས་ཉན་པའི་སྐལ་བ་
ཐོབ་པ་ལ། བཞི་བརྒྱ་བ་ལས། གཟུར་གནས་བློ་ལྡན་དོན་གཉེར་བ། །ཉན་
417



པོ་སྣོད་ཅེས་བྱ་བར་བཞེད། །ཅེས་གསུངས་པ་ལྟར། སྣོད་ཀྱི་མཚན་ཉིད་
གསུམ་ངེས་པར་ཚང་དགོས། དང་པོ་བློ་གཟུ་བོར་གནས་པ་ནི་རང་གི་
འདོད་པ་འབའ་ཞིག་བསྒྲུབས་ཤིང་སྒྲུབ་ཀྱང་སླ་ལ། བླ་མས་བློ་ཁ་ཆོས་ལ་
བཀྲི་བྱེད་ཀྱི་ཐབས་གང་གསུངས་ཀྱང་བསྒྲུབ་མི་འདོད་ཅིང་། སྒྲུབ་ཀྱང་
དཀའ་བ་ལྟར་སྣང་བ་ནི་བློ་རང་གི་ཕྱོགས་སུ་ལྷུང་བ་ཡིན་པས། དེ་ལས་
ལྡོག་སྟེ་རང་ཕྱོགས་སུ་མི་གཏོང་བར་བླ་མའི་ཕྱོགས་སུ་གཏོང་བ་ཞིག་ཡིན་་་
དགོས། གཉིས་པ་ལེགས་ཉེས་སོ་སོར་འབྱེད་པའི་བློ་གྲོས་མེད་ན་དགེ་རྒན་
གྱིས་གང་བསླབ་པའི་དོན་ཕྱིན་ཅི་ལོག་ཏུ་གོ་འགྲོ་བས་ཤེས་རབ་བཟང་པོ་་་
དགོས། གསུམ་པ་རང་རེ་རྣམས་ཁ་ནས་ཆོས་ལ་དོན་གཉེར་ཡོད་ཟེར་བ་
ཙམ་གྱིས་མི་ཆོག དཔེར་ན་ངང་བ་མཚོ་འཁྱགས་པ་ན་ཕྱི་མིག་མི་བལྟ་བར་
འགྲོ་བ་བཞིན་དུ། ཚེ་འདིའི་དགྲ་འདུལ་གཉེན་སྐྱོང་གྲོང་བའི་འདུ་འཛི་
སོགས་ཀྱི་འཇིག་རྟེན་གྱི་བྱ་བ་ངན་པ་ཆུའི་གཉེར་མ་ལྟར་གཅིག་རྗེས་གཅིག་
གནོན་གྱིས་བྲེལ་བའི་དབང་དུ་མ་སོང་ཞིང་འཁོར་བ་ལ་ཕྱི་མིག་མི་བལྟ་་་་
བར་རྒྱབ་ཀྱིས་ཕྱོགས་ཏེ་ཐར་བ་དོན་དུ་གཉེར་བའི་བློ་བསྐྱེད་པ་ཞིག་ངེས་་་་
ཅན་དུ་དགོས། དེ་ལྟ་བུའི་མཚན་ཉིད་ཚང་བའི་གང་ཟག་དེ་ཐོས་བསམ་ལ་
འཇུག་པ་དང་རྩོད་པའི་བརྡར་ཤ་གཅོད་པ་སོགས་ཀྱི་ཚེ་ཀུན་སློང་བཅའ་་་་
ཚུལ་ཡང་། དེང་དུས་ཆོས་ཀྱི་ཕྱོགས་ལ་ཅི་ཡང་མི་གོ་ཞེས་སྡུག་སྐད་འདོན་
པ་མང་དུ་སྣང་ཡང་རང་རང་གི་ཆོས་མ་བསྒྲུབས་པར་བག་མེད་དུ་གནས་
པ་ལ་རང་ཤུགས་ཀྱིས་ཆོས་དོན་རྟོགས་པ་ག་ལ་སྲིད། དེས་ན་རང་ལ་ཆོས་
，
418



ལ་དཔྱོད་པའི་བློ་གྲོས། དོན་གཉེར་གྱི་འདུན་པ། དཀའ་སྤྱད་ནུས་པའི་
བཟོད་པ། སྤྲོ་བའི་བརྩོན་འགྲུས་སོགས་ཐམས་ཅད་རྟེན་འདི་ལ་ཚང་འདུག་
ཕྱིན་ཆད་འདི་འདྲ་མི་རྙེད། ཆོས་བྱས་ནས་བློ་གྲོས་ཀྱི་རྩལ་ཆེ་ཆུང་ཡོད་ན་
མ་གཏོགས། ལེགས་ཚོགས་ཐམས་ཅད་ཀྱི་རྩ་བ་མི་ཚུགས་པ་མི་སྲིད་པ་སྔོན་
བྱོན་དམ་པ་རྣམས་ཀྱི་རྣམ་ཐར་ལ་བལྟས་ན་ངེས་པས། རྐྱེན་ཅི་ལ་ཐུག་ཀྱང་
བཀའ་པོད་ལྔ་ལ་སྦྱང་བ་མཐར་ཕྱིན་པ་ཞིག་བྱས། མཁས་པའི་གྲལ་དུ་ཚུད་
པ་ཞིག་བྱའོ། །ཚུད་ནས་ཀྱང་གང་ཤེས་བཤད་ཡམ་ཙམ་དང་། ཁེ་གྲགས་ང་
རྒྱལ་སོགས་ཆོས་བརྒྱད་སྣང་ཤེས་ཀྱི་དབང་དུ་མ་སོང་བར་རང་རྒྱུད་འདུལ་
བའི་ཉམས་ལེན་དུ་འཁྱེར་ནས་བསྟན་པ་ལ་ལག་རྗེས་འཇོག་ནུས་པར་ཤོག་
ཅིག་སྙམ་པ་སོགས་སྐབས་དང་བསྟུན་པའི་བསམ་བློ་གཏོང་ཚུལ་ལེགས་་་་་
དགོས། དེ་ཡང་དམ་པ་གོང་མ་རྣམས་ཀྱི་གསུང་སྒྲོས་ལ་མཚན་ཉིད་པ་
རྣམས་ཀྱིས་རྩོད་པ་བྱེད་པའི་ཚུལ་འདི་བཀའ་གདམས་པ་རྣམས་ཀྱིས་ཆོས་
ཀྱི་ཇ་བསྐོལ་བའི་ཚུལ་ཡིན་པ་ཡང་། བཀའ་གདམས་གླེགས་བམ་ལས།
སྤྲུལ་བའི་ཁྱེའུ་ཆུང་ལག་བདེ་ཡིན་ཞེས་པས། རྩོད་པ་བྱེད་མཁན་བསྟན།
འབྲེལ་ཆགས་ལོ་རྒྱུས་གཏམ་གྱིས་འགྲོལ་ཞེས་པས་བརྒལ་རྟགས་གང་བྱེད་་་
ཀྱང་ལུང་རིགས་དང་འབྲེལ་དགོས་པ་བསྟན། རྐང་གཡས་ས་ལ་རབ་བསྣུན་
པས། །ངན་སོང་ཡོང་ཡེ་ཡོད་མ་གྱུར། །རྐང་གཡོན་ཅུང་ཟད་གྱེན་བཏེགས་
པས། །ཐམས་ཅད་ང་དང་ལྷན་ཅིག་ཏུ། །ཐར་བའི་གནས་སུ་ཕྱིན་པར་
ཤོག །ཅེས་པས་ཕྱི་རྒོལ་གྱི་རྐང་བ་གཡས་ཀྱིས་ངན་སོང་འགོག་པ་དང་
419



གཡོན་གྱིས་འགྲོ་ཀུན་ཐར་ལམ་དུ་འདྲེན་པ་བསྟན། ཕྱག་རྒྱ་ཕྱོགས་སུ་རབ་
བསྐྱོད་པས། །བཀྲ་ཤིས་ཕྱོགས་མཐར་རྒྱས་པར་ཤོག །ཕྱག་རྒྱ་ནང་དུ་རབ་
བཀུག་པས། །དཔལ་འབྱོར་གཡང་དུ་འདུ་བར་ཤོག །ཅེས་པས་འཇིག་
རྟེན་དུ་བཀྲ་ཤིས་དགེ་ལེགས་ཕུན་སུམ་ཚོགས་པ་འབྱུང་བའི་སྒོ་བཤད་སྒྲུབ་
ཀྱི་བསྟན་པ་ཕྱོགས་ཐམས་ཅད་དུ་རྒྱས་ཕྱིར་ལག་པ་གཉིས་ཀྱི་ཕྱག་རྒྱ་ཕྱོགས་
སུ་བསྐྱོད་པ་དང༌། ནང་དུ་བཀུག་པས་ཆོས་སྒྲུབ་པའི་མཐུན་རྐྱེན་བློ་གྲོས་
ཀྱི་དཔལ་ཕུན་སུམ་ཚོགས་པ་དང་། ཆོས་མཐུན་གྱི་འབྱོར་བ་ཕུན་སུམ་
ཚོགས་པ། ཆོས་མཛད་ཀྱི་སྐལ་ལྡན་ཕུན་སུམ་ཚོགས་པ་རྣམས་འདུ་བར་
འགྱུར་བ་ཇོ་འབྲོམ་ཡབ་སྲས་ཀྱིས་ལུང་བསྟན་པ་ལྟར་ལགས་པས་རྒྱས་པར་
བཀའ་གདམས་གླེགས་བམ་ལ་གཟིགས་ན་གསལ། རྩོད་པ་ཐོག་མར་གནང་
བའི་ཚེ་ན། རྩོད་པ་བྱེད་པའི་ཐོག་མར་ཐལ་སྐད་ཅེས་པ་སྔོན་གྱི་གསུང་
བཤད་མི་འདྲ་བ་མང་མོད། དེ་ཐམས་ཅད་གོ་ཚུལ་གཅིག་ཏུ་བཤད་ན།
ཕྱི་རྒོལ་གྱིས་སྔ་རྒོལ་ལ་ཐལ་བ་འཕེན་པའི་མགོར། དྷཱི ཞེས་མི་ཤེས་པ་
དང་མ་རིག་པའི་གཉེན་པོ་བཞིན་ལེགས་ཀྱི་རྣམ་པར་ཤར་བ་རྗེ་བཙུན་་་་་་
འཇམ་པའི་དབྱངས་ཀྱི་བྱིན་རླབས་ཞུ་བའི་ཚུལ་དུ་ས་བོན་ངག་ཏུ་བརྗོད་དེ།
ཇི་ལྟ་ཇི་སྙེད་ཀྱི་ཆོས་ཐམས་ཅད་རབ་ཏུ་རྣམ་འབྱེད་ཀྱི་ཤེས་རབ་སྲང་ལ་་་་
འཇལ་ཚུལ་འདི་ལྟར་རོ་ཞེས་སམ། རྣམ་འབྱེད་ཀྱི་ཤེས་རབ་རྣོན་པོས་མ་
རིག་པའི་ལོག་རྟོག་སེལ་བྱེད་ཀྱི་ཐབས་ཇི་ལྟར་འཆད་ན་ཞེས་སྔ་རྒོལ་ལ་་་་་་
ཉན་པར་བསྐུལ་ནས། དེའི་རྗེས་རྗེ་བཙུན་གྱི་ཕྱག་མཚན་གླེགས་རལ་མཚོན་
420



ཆེད་ལག་པ་གཡས་གཡོན་གཉིས་ཕྲག་གོང་གཡས་གཡོན་དུ་བརྐྱངས་ཏེ་་་་
སླར་ཐལ་མོ་རྡེབ་པའི་ཚེ་གསུང་རབ་ཀྱི་དོན་ལ་སྒྲོ་འདོགས་ཆོད་པ་དང་།
ཡང་གཡས་ཀྱིས་རྨོངས་པའི་འཁྲི་ཤིང་གཅོད་པའི་རལ་གྲི་ཕྲག་གོང་དུ་་་་་་
འཕྱར་བ། གཡོན་གྱིས་ཕས་རྒོལ་ཟིལ་གྱིས་གནོན་པ་དང་འགྲོ་བ་རྣམས་ལ་
མི་འཇིགས་པ་སྐྱབས་ཀྱི་སྦྱིན་པ་སྟེར་བ་མཚོན་པ་སོགས་རྩོད་པའི་དངོས་་་་
གཞི་ཕར་ཞོག ལུས་ཀྱི་རྣམ་འགྱུར་གྱི་སྟེང་ནས་རྒྱུད་ལ་བག་ཆགས་འཇོག་
ཚུལ་དང་། བསྟན་པ་ལ་བྱ་བ་བྱེད་ཚུལ་མཐའ་ཡས་པ་ཡོད་དོ། །གཞན་
ཡང་རྩོད་པའི་ཡན་ལག་ཏུ་གཟན་སྐེད་པར་དཀྲི་བའི་ཚེ་དཔུང་མགོ་་་་་་་
བ ཏུམས་པ། སྨད་གཡོགས་ལྟར་དཀྲི་བ། ཐོག་མ་རང་ནས་སྐ་རགས་ལྟར་
བཅིངས་པ་སོགས་མི་མཛེས་པའི་སྐྱོན་དང་བྲལ་བའི་སྒོ་ནས་དཀྲི་ཚུལ་་་་་་་
ལེགས་པ། རྟགས་གསལ་རྗེས་མ་ལ་བསམ་བློ་གཏོང་བཞིན་འཁོར་གསུམ་
གང་ལེགས་བྱེད་པ། ཐལ་རྡེབ་ཀྱི་འཇུག་ཏུ། ལག་པ་གཡས་གཡོན་གང་
འགྲིག་གིས་འགྱིང་སྟབས་བྱེད་པ། ཁ་ཤོམ་ཤགས་འགྱེད་དང་སྦྲགས་པའི་
གཏམ་རྟགས་གསལ་རྒྱུན་བྱེད་དུ་འགྲོ་བ་རེ་མ་གཏོགས་དངོས་ལན་མ་ཡིན་
པའི་སྐད་ཆ་མང་པོ་མི་བཤད་པར་རྟགས་གསལ་ཁྱབ་གསུམ་གྱི་ལན་་་་་་་་་
འདེབས་པ། རིགས་པའི་གཞུང་ལ་བབས་པ་ན་བགྲོ་གླེང་བ་དང་། དམ་
བཅའ་བས་རིག་པ་ཇེ་གྲིམ་དུ་བཏང་སྟེ། སྐད་ཀྱི་གཟེངས་ཇེ་མཐོ། རྟགས་
གསལ་དང་ལན་ཇེ་མྱུར། ལུང་རིགས་ཀྱི་སྒྲུབ་བྱེད་ཇེ་མང་དུ་གཏོང་བ་
སོགས་རྩོད་པ་འཕེལ་པའི་ཐབས་དང་། གཞན་ཡང་། སྔ་རྒོལ་ཕྱི་རྒོལ་
421



དཔང་པོ་གསུམ་གྱི་མཚན་ཉིད། རྩོད་པའི་གང་ཟག གང་རྩོད་པའི་དུས།
གང་ལ་རྩོད་པའི་གནས། ཇི་ལྟར་རྩོད་པའི་ཚུལ། རྩོད་པ་བྱས་པའི་འབྲས་
བུ། དྲི་བ་བྱེད་ཚུལ། ལན་འདེབས་ཚུལ། རྩོད་པ་ལ་མཁས་པའི་རྒྱུ་དང་
མཛེས་པའི་རྒྱན། ཕ་རོལ་པོ་དམའ་བར་འདོད་པའི་ཞེ་སྡང་། རང་ཉིད་
མཐོ་བར་འདོད་པའི་འདོད་ཆགས་སོགས་རྩོད་པའི་བསམ་པ་མ་དག་པ་་་་
སྤངས་པ། རང་གིས་གཞུང་དོན་རྟོགས་པར་འདོད་པའི་གུས་པ་དང་འདུན་
པ། གཞན་གྱི་ལོག་རྟོག་སེལ་བར་འདོད་པའི་སྙིང་རྗེ་དང་། ཆོས་ཀྱི་སྦྱིན་པ་
སོགས་ཀྱི་བསམ་པ་བཟང་པོ་བསྐྱེད་ཚུལ། རྩོད་པ་བཟང་ངན་གྱི་དཔེ་དང་
འབྲས་བུ་སོགས་རྒྱས་པར་སྨྲ་བའི་ཉི་མ་དགེ་འདུན་རྒྱ་མཚོ་དཔལ་བཟང་་་་
པོས་མཛད་པའི་བསྡུས་གྲྭ་ལ་གཟིགས་ན་གསལ་བར་འགྱུར་བས་འབྲི་བའི་
ངལ་བ་མ་བྱས་སོ། །དཔེ་ལྟོས་དང་རིགས་ལུང་ཙམ་ལ་མགོ་འཁོར་ནས་དགེ་
སྦྱོར་གང་ཡང་མི་འོང་ཞེས་མཚན་ཉིད་པ་ལ་བརྙས་པ་དང༌། བླ་མ་དང་
ལྷག་པའི་ལྷ་ལ་ཡིད་ཆེས་རྩེ་གཅིག་པའི་སྒོ་ནས་སྒོམ་སྒྲུབ་བྱེད་མཁན་ལ་་་་་
རིག་པའི་གནས་གང་ཡང་མི་ཤེས་པའི་བླུན་པོ་འདྲ་བས་ནེ་ཙོས་མ་ཎི་་་་་་
བཏོན་པ་ལྟ་བུས་གར་ཡང་མི་ཕྱིན། ཞེས་ཕན་ཚུན་ཁྱད་དུ་གསོད་པ་མི་
འཚམ་པའི་ལས་སུ་འགྱུར་བས་ཕར་ལ་སྐྱོན་རྟོག་པ་ལས་རང་རྒྱུད་ཆོས་དང་
མཐུན་མི་མཐུན་ལ་དཔྱད་པ་བྱས་ན་ལེགས་པར་མངོན། སྤྱིར་སྔོན་བྱོན་
དམ་པ་རྣམས་ཀྱིས་མདོ་སྔགས་ཀྱི་སློབ་གཉེར་གང་གི་སྐབས་སུ། ཡིག་ཆའི་
གཞུང་མང་པོ་འཛིན་སྐྱོར། ཆོས་གྲྭར་བརྒལ་རྟགས། ཚིག་དོན་ཞིབ་མོར་
422



འཆད་པའི་མཛུབ་འཁྲིད། དེ་དག་མི་བརྗེད་པར་བརྗོད་བྱའི་གནད་ལ་
དཔྱད་པ། ལྟོ་སྐྱ་ལ་གོས་ཧྲུལ་བའི་དཀའ་སྤྱད། གཞན་གྱི་བརྒལ་རྟགས་ལ་
ཉན་ནས་ཐུགས་སྦྱོང་མཛད་པ་སོགས་སྔོན་བྱོན་དམ་པའི་རྣམ་ཐར་ལག་་་་་
ལེན་དུ་འདེབས་དགོས་མང་། དེ་ཡང་རྗེ་བཙུན་འཇམ་པའི་དབྱངས་ཀྱིས་
རྗེ་བླ་མ་ཙོང་ཁ་པ་ཆེན་པོ་ལ། བླ་མ་དང་ཡི་དམ་ཐ་མི་དད་དུ་བྱས་ནས་
གསོལ་བ་འདེབས་ཤིང་བསྙེན་སྒྲུབ་ལ་བརྩོན་པ། བསགས་སྦྱང་གཉིས་ལ་
ལེགས་པར་འབད་པ་དང་། གཞུང་ལུགས་དོན་ལ་རིགས་པས་རྣམ་པར་
དཔྱོད་ཅིང་ཞིབ་ཏུ་སེམས་པ་རྣམས་སུམ་སྒྲིལ་དུ་ཉམས་སུ་ལོངས་ལ་ཚིམ་མ་
སླ་བར་རྒྱུན་བསྲིངས་ལ་ལེགས་པར་དཔྱོད་ཅིག་དང༌། སྐབས་སུ་བབས་པ་
ན་ངེད་ཀྱིས་ས་བོན་བཏབ་པའི་ལེགས་བཤད་ཀྱིས་རྐྱེན་བྱས་ནས་ལེགས་་་་་
པར་གོ་བ་ཞིག་མྱུར་དུ་འོང་ཞེས་གསུངས་པ། རང་ཅག་རྗེས་འཇུག་རྣམས་
ལ་འཇམ་པའི་དབྱངས་ཀྱིས་ཞལ་གདམས་སུ་མཛད་པ་ཐུགས་ཀྱི་དཔལ་་་་་
བེའུར་བཅིངས་ནས་དོན་མེད་གྱི་ལོང་གཏམ་ཟིན་མེད་ཀྱི་བྱ་བཞག་མང་་་་་
པོས་མི་ཚེ་སྟོང་ཟད་དུ་བྱེད་པ་ལས་ཆོས་གྲྭ་དང་འགྲིག་ལམ་ལ་མི་གནོད་་་་
པའི་སྐབས་སུ་དམིགས་བརྩེ་མ་དང་། འཇམ་དབྱངས་དཀར་སེར་གྱི་སྒོ་
ནས་ཤེས་རབ་འཕེལ་བའི་ཐབས་ལ་འབད་ན་ལེགས་ཚོགས་ཤིན་ཏུ་ཆེ། །
བསགས་སྦྱང་བྱེད་ཚུལ་ཡང་བསྡུས་གྲྭ་ལྟ་བུ་ལ་མཚོན་ན། དགག་གཞི་དྲུག་
སྒྲ་སོགས་ཀྱི་སྐབས་སུའང་རྣམ་མཁྱེན་རྩོད་གཞིར་བཟུང་བ་ལན་མང་དུ་་་་་
བསྐྱུར་བ་སོགས་ཀྱིས་སངས་རྒྱས་ཐམས་ཅད་ཀྱི་ཐུགས་ཀྱི་སྙིང་བོ་རྣམ་་་་་་
423



མཁྱེན་གྱི་སྒྲ་བརྗོད་པ་ཙམ་གྱིས་ཀྱང་། སངས་རྒྱས་ཐམས་ཅད་ཀྱི་མཚན་
བརྗོད་པ་ལས་ལྷག་པའི་ཕན་ཡོན་ཡོད་པར་གསུངས་པས་ན་གཞོན་རིང་་་་་་
ནས་རྗེ་ཡབ་སྲས་ཀྱི་གསུང་རབ་གཙོ་བོར་གྱུར་པའི་གཞུང་ལུགས་ཆེན་མོ་་་་
རྣམས་ཀྱི་དཔེ་གཟིགས་ལ་འགྲུས་པར་མཛད་དགོས་པས་དེ་ཡང་གནད་་་་་་
དོན་གཏན་ལ་འབེབས་རྒྱུ་ཅུང་ཟད་ཀྱང་མེད་པར་ཕ་རོལ་པོ་ལ་ཁྱབ་་་་་་་་
འགྲིགས་རེ་གཉིས་འཚོལ་བ་ལྷུར་ལེན་མ་ཡིན་པར། གཞུང་དེ་དག་གི་ས་
བཅད། གྲངས་འདྲེན། གཞན་ལུགས་དགག་པ། རང་ལུགས་བཞག་པ།
དེ་དག་བརྒལ་ལན་གྱིས་གཏན་ལ་འབེབས་ཚུལ། གཞུང་གི་གོ་དོན་འཚོལ་
ཚུལ་སོགས་གང་ཐད་ནས་ཧོར་ཁུངས་སུ་མ་ལུས་པར་ཐོས་བསམ་རྡོ་རུས་་་་
ཐུག་པ་ཞིག་མཛད་པ་དང་། དེ་ལ་ཡང་དང་པོར་ཡབ་རྗེ་བླ་མའི་ཞལ་
གདམས་སུ། ལུང་རིགས་པའི་སྒོ་འབྱེད་བསྡུས་སྦྱོར་ལ། །དུས་ཡུན་རིང་སྦྱང་
བའི་སྲོལ་ཡང་བཙུགས། །དེའི་དབང་གིས་རྗེས་འཇུག་བུ་སློབ་རྣམས། །
གཞུང་དཀའ་གནས་རིགས་པའི་ལམ་ནས་འདྲེན། །ཁོང་མཁས་པའི་ཚོགས་
ཀྱིས་ཕྱོགས་འདིར་ཁྱབ། །ཅེས་གསུངས་པ་ལྟར། བསྡུས་གྲྭ་ནས་རྟགས་
གསལ་རྐང་ཚུགས་ན། ཁང་བ་གསར་དུ་ཕུབ་པའི་ཚེ་རྨང་གཞི་བརྟན་པ་
དང་འདྲ་ཡང་། ཕྱིས་སུ་ཆོས་སྡེ་འདིར་བསྡུས་གྲྭའི་འཛིན་གྲྭ་ཕལ་ཆེ་བ་བྱིས་
པ་ཤ་སྟག་ཏུ་སོང་བ། རྩོད་པ་ཉམས་རྐྱེན་དུ་འགྲོ་བས། དེས་ན་གྲུབ་
དབང་སྐལ་ལྡན་རྒྱ་མཚོའི་བཀའ་བཞིན་སྒྲུབ་པའི་མཆོད་པར་དམིགས་ནས།
རྣམ་འགྲེལ་ཞོལ་མའི་སྐབས་ནས་བཟུང་བསྡུས་གྲྭའི་རྩོད་པ་དེ་སླར་ཡང་་་་་་
424



བཙུགས་ནས་དགེ་རྒན་རྣམས་ནས་ཀྱང་བསྡུས་གྲྭའི་གཞུང་ཐམས་ཅད་ལ་་་
ཞིབ་དཔྱོད་ཀྱི་སྒོ་ནས་དགེ་ཕྲུག་རྣམས་ལ་བསྡུས་གྲྭའི་རྟགས་གསལ་དཔྱིས་
ཕྱིན་པ་ཞིག་འཁྲིད། ཟླ་བ་གསུམ་པའི་ནང་གི་ཕྱི་དྲོའི་ཆོས་གྲྭ་ལྟར་རྩོད་གྲྭ་
རྒྱུན་རིང་བོ་ལོ་བདུན་གྱི་བར་དུ་བྱེད་རྒྱུ་ཞིག་བྱུང་ན་གྲྭ་ཚང་རིན་པོ་ཆེའི་་་་
འཆད་ཉན་འདི་རྨང་ནས་གསོས་ཏེ་ལུང་རིགས་རྣམ་དཔྱོད་ཀྱི་རྩལ་དང་་་་་་
ལྡན་པའི་མཁས་པས་གླིང་འདི་གང་བ་ཞིག་འོང་ཡང་། བདག་ལྟ་བུ་ལ་དེ་
འདྲ་འཛུགས་ཐུབ་པའི་ནུས་པ་ཞན་ཡང་ཁ་ཆེམས་རླུང་བསྐུར་གྱི་ཚུལ་དུ་་་
ཞུས་པ་ལགས། མདོར་ན་ཐོས་པ་གང་བྱས་ཚེ་ཆོས་ཀྱི་མདེའུ་སྣེ་ནང་དུ་
བསྐོར་ཏེ་སྐྱེས་བུ་གསུམ་གྱི་ལམ་རིམ་གྱིས་ཐད་ཀར་སྦྱོར་ཤེས་པ་ཞིག་དགོས་
ཏེ། རྗེ་བླ་མས། གང་ཐོས་པའི་དོན་ལ་ནུས་པ་དང་བསྟུན་པའི་ལག་ལེན་
རེ་གནད་དུ་ཆེའོ། །ཞེས་གསུངས་པ་ལྟར། ཅི་ཙམ་དུ་ཐོས་པ་རྒྱ་ཆེར་བཙལ་
བ་བཞིན་དུ་གཞུང་ལུགས་ཐམས་ཅད་གཏན་གྱི་འདུན་མ་འགྲུབ་པ་ལ་ཉེ་་་་
བར་མཁོ་བའི་ཉམས་ལེན་གྱི་གནད་སྟོན་པའི་གདམས་ངག་ཏུ་ཤར་བ་་་་་་
དགོས། སློབ་གཉེར་གནད་དུ་མི་འགྲོ་ཞིང་བར་དུ་གཅོད་པའི་རྐྱེན་སྡུག་
ཤོས་ནི། རང་རེ་རྣམས་སྟོན་པའི་རྗེས་འཇུག་ཏུ་རབ་ཏུ་བྱུང་། བསྙེན་པར་
རྫོགས་ནས་འདོད་ཆུང་ཆོག་ཤེས་གཉོམ་ཆུང་ཚུལ་མཐུན་དུ་མི་སྡོད་པར།།
བློ་ཇེ་རྒོད་དུ་སོང་སྟེ་ཚེ་འདིར་རང་རྒྱལ་ཞིང་། ཚེ་ཕྱི་མར་རང་ཕམ་པའི་
ལས་ངན་པ་ཁྱིམ་པའི་བྱ་བ་ཁེ་ཚོང་བུན་ལོག་ནོར་རྫས་ཡོ་བྱད་གསོག་རུམ་
སོགས་ཀྱི་ཆེད་དུ་རྫུན་དང་གཡོ་སྒྱུས་གཞན་མགོ་བསྐོར་ཏེ་ཕམ་པ་འབྱུང་བ་
425



ལ་ཡང་མཉམ་མི་འཇོག་པར་ངན་སོང་དུ་སྐྱེ་བའི་རྒྱུ་འབའ་ཞིག་བསྒྲུབ་པ་་་་
མངོན་སུམ་དུ་སྣང་བཞིན་པ་འདིས་འཆད་ཉན་ལ་ཤིན་ཏུ་གནོད། དེའི་
ཕྱིར་ངོ་ཚ་ཁྲེལ་ཡོད་ཀྱི་སྒོ་ནས་ཆོག་ཤེས་བསྟེན། ཚུལ་ཁྲིམས་བསྲུང་ཐུབ་ན་
སྟོན་པའི་རྗེས་འཇུག་འཚོ་བའི་ཡོ་བྱད་ཀྱིས་ཕོངས་པར་མི་འགྱུར་བ་ཡང་།
མདོ་ལས། ཁྱིམ་པའི་སྐྱེ་བོ་ཐམས་ཅད་ཀྱིས། །སེན་མོའི་སྟེང་དུ་ཞིང་རྨོད་
ཀྱང༌། །ང་ཡི་རབ་ཏུ་བྱུང་བ་རྣམས། །འཚོ་བས་ཕོངས་པར་མི་འགྱུར་རོ། །
ཞེས་གསུངས་པ་ལྟར། དཀོན་མཆོག་ལ་བློ་གཏད་ཐུབ་ན་སངས་རྒྱས་
བཅོམ་ལྡན་འདས་ཀྱི་རྡོ་རྗེའི་ཚིག་གིས་ནམ་ཡང་བསླུ་བ་ག་ལ་སྲིད། དེར་
མ་ཟད་རྙེད་བཀུར་འདུ་འཛི། དོན་མི་སེམས་པར་ཚིག་སྨྲ་བ། གཉིད་དང་
བྱ་བ་མང་བ། འཐབ་རྩོད་ཀྱི་སྤྲོས་པ་ལ་དགའ་བ་སོགས་བར་ཆད་དུ་འགྱུར་
བའི་རིགས་དེ་དག་སྤོང་ཅི་ཐུབ་དང་སྡིག་པའི་ཕྱོགས་ལས་སེམས་བསྲུངས་
ནས། དགེ་བའི་ཕྱོགས་ཀྱི་གཙོ་བོ་སློབ་གཉེར་ལ་ཆིག་དྲིལ་བྱེད་དགོས་ཚུལ་
བཅའ་ཁྲིམས་ཆེན་མོར་གསུངས་པ་དག་སྙན་རྒྱབ་ཏུ་མ་འཕངས་ཕྱིན་དེ་་་་
ལས་ལྷག་པའི་བསླབ་བྱ་མི་སྲིད་པས་མང་པོ་བྲི་ག་ལ་དགོས། དེའི་ཕྱིར་
ཀུན་གཟིགས་ལྔ་བ་ཆེན་པོའི་རྣམ་ཐར་ལས། མཚན་ཉིད་པའི་དུས་འདིར་
བླ་ཆེན་གྱི་བཟང་རྫུ། མི་ཆེན་གྱི་སྒྲིག་ལམ། སྒོམ་ཆེན་གྱི་སྦུབས་ལྡིར།
སྔགས་པའི་རྟུལ་ཞུགས། བློ་ཆུང་གི་མི་ཆོས་སོགས་རེ་དོགས་གང་ཡང་མི་
དགོས། དགེ་འདུན་གྱི་སྤྱི་ཁྲིམས་དང་མི་འགལ་ཞིང་དཔེ་ཆ་རིགས་ལུང་
ནུས་ཕྱིན་གཡེང་བ་སྣ་ཚོགས་བྱེད་དགོས་པའི་ཁྲེས་པོ་ནི་མེད། སྣང་བ་
426



，
གདོང་གཏད་ཀྱི་ཉམས་འཆར། འཕྲལ་དུ་བློ་བདེ། ཕུགས་སུ་ཞེ་གཙང་། །
ཆོས་སྤྱོད་ཀྱི་གདངས་དང་ཐལ་སྐད་ཀྱི་སྒྲ་ཐོས་ཚེ་སྙིང་ཁོང་བདེ་སིང་སིང་་་་
ཡོང་། ཞེས་གསུངས་པའི་རྣམ་ཐར་མཛད་སྤྱོད་ལ་མིག་ཡར་བལྟས་ཏེ་ཁུར་
དུ་མ་སོང་རྒྱན་དུ་འཛིན་པའི་སྒོ་ནས་དལ་འབྱོར་ལ་སྙིང་བོ་ལོན་པ་རེ་ཅི་་་་
ནས་ཀྱང་ཐུག་ལ་འཛིནཔར་ཞུ་ལགས།
སྨྲས་པ། ཀུན་གཟིགས་རྒྱལ་བའི་ཉི་མ་ཡབ་སྲས་ཀྱི། །འཕྲིན་ལས་
གདུགས་དཀར་འཛིན་པའི་གྲིབ་བསིལ་ལ། །ཡངས་པོར་སྤྱོད་པའི་ངག་གི་
དཔལ་གྲུབ་པ། །སྐལ་ལྡན་རྒྱ་མཚོའི་བཀའ་དྲིན་སླར་ཡང་དྲན། །འཕགས་
བོད་གསུང་རབ་མྱ་ངན་མེད་པའི་ཚལ། །དྲན་དབང་རིགས་འཕྲུལ་སྒེག་
མོའི་རྐང་སེན་གྱིས། །འཛུམ་བརྒྱ་གྲོལ་བའི་རང་བཞིན་འདིའོ་ཞེས། །བསྐུལ་
བའི་བསླབ་ཚིག་སྙན་དབང་བདུད་རྩིར་འོས། །དད་བརྩོན་བློ་གྲོས་གསལ་
བའི་གོས་བཟང་གིས། །མཛེས་པའི་སྐྱོན་བྲལ་ཤེལ་དཀར་བུམ་བཟང་
མཆོག །བསླབ་གསུམ་ཡོན་ཏན་ལེགས་བཤད་བདུད་རྩི་ཡིས། །འགེངས་
པར་བྱེད་ལ་ཤེས་ལྡན་སུ་མི་གུས། །དེ་ཕྱིར་ཐུབ་གསུང་གངས་ཀྱི་རི་བོ་
ཡང་། །གསལ་བྱེད་ཟླ་འོད་སྒྲིབ་པའི་སྤྲིན་གྱི་དཔུང་། །འཆད་ཉན་དྲི་
བཞོན་ཤུགས་ཀྱིས་མཐར་བྱས་ཏེ། །མཁས་གྲུབ་ཟླ་གཞོན་འོད་ཀྱིས་མཛེས་
གྱུར་ཅིག །དྲི་མེད་རིགས་ཚུལ་སྟོང་གི་མཚོར་སྨིན་པའི། །འདིར་འབད་
དགེ་བ་འཛམ་བུ་པྲིཀྵའི་འབྲས། །བློ་གྲོས་སྟོང་གིས་བསྐྱངས་པའི་ས་ལེ་
སྦྲམ། །ཐོས་བསམ་གླིང་གི་བསྟན་པའི་རྒྱན་གྱུར་ཅིག །
427



ཅེས་ཕྱོགས་ཐམས་ཅད་ལས་རྣམ་པར་རྒྱལ་བ་རོང་བོ་གྲྭ་ཚང་ཐོས་བསམ་རྣམ་རྒྱལ་གླིང་གི་
དགེ་འདུན་རྣམས་བཀའ་པོད་ལྔའི་འཆད་ཉན་གཙོ་བོར་གྱུར་པའི་ཐོས་བསམ་ལ་འཇུག་པར་་་་་་་་
བསྐུལ་ཞིང་ཚུལ་ཇི་ལྟར་བསླབ་པར་བྱ་བའི་རིམ་པ་གསལ་བར་བརྗོད་པ་མཁས་གྲུབ་ངང་མོ་རྩེན་
པའི་ངོ་མཚར་རླབས་ཀྱི་ཕྲེང་བ་ཞེས་བྱ་བ་འདི་ནི། ཐོས་བསམ་གླིང་གི་ཆོས་ཁྲིམས་པ་བློ་བཟང་
རྒྱ་མཚོ་དང་གཞུང་བརྒྱ་སྨྲ་བ་ཡོན་ཏན་རྒྱ་མཚོ་སོགས་དགེ་བཤེས་དུ་མས་ཀྱང་འཆད་ཉན་གོ་་་་་
འཕེལ་དུ་འགྲོ་བ་ལ་བླང་དོར་གྱི་ལེགས་ཉེས་སྟོན་པའི་བསླབ་བྱ་ཞིག་འབྲི་དགོས་ཀྱི་བསྐུལ་མ་་་་་
མཛད་པར་བརྟེན། སྤྱིར་སངས་རྒྱས་ཀྱི་བསྟན་པ་ཤིན་ཏུ་ཉག་ཕྲ་བས། ཚེ་འདི་ཕྱི་གཉིས་ཀྱི་ནང་
ནས་ཚེ་འདི་དང་། ཆོས་འཇིག་རྟེན་གཉིས་ཀྱི་ནང་ནས་འཇིག་རྟེན། བླང་དོར་གཉིས་ལས་དོར་
བྱ། བདེན་རྫུན་གཉིས་ལས་རྫུན་པ། ཆོས་པ་དང་ཕྱུག་པོ་གཉིས་ལས་ཕྱུག་པོ་འདེམས་པའི་དུས་
འདིར། སྔོན་བྱོན་དམ་པ་རྣམས་ཀྱི་རྣམ་ཐར་དང་བསླབ་བྱ་བརྒྱ་ཕྲག་མང་པོ་ཡོད་ཀྱང་རྗེས་སུ་
འཇུག་མཁན་དཀོན་པ་ལ་ལྟོས་ན། བདག་ལྟ་བུའི་བསླབ་བྱ་སྲིན་བུ་མེ་སྒྲོན་གྱི་རྗེས་སུ་འགྲོ་བ་
ལས་འོས་མེད་ཀྱང་། ཨ་པའི་ཁ་ཕོར་ལ་ཞེན་པ་ཆེ་བས་འདི་ལ་བརྟེན་ནས་ཀྱང་འཆད་ཉན་ལ་
འདུན་པ་ཅན་རེ་གཉིས་འབྱུང་སྲིད་སྙམ་ནས༧ཨ་རོལ་ལུང་རྟོགས་མིང་ཅན་ནས་བྲིས་པའི་ལྷག་་་་
བསམ་བཟང་པོའི་འོད་ཀྱིས་བློ་ལྡན་གྱི་པདྨ་རྒྱས་པར་བྱས་ཏེ་བཤད་སྒྲུབ་ཀྱི་བསྟན་པའི་རྒྱན་་་་་་
འཛིན་པར་གྱུར་ཅིག་ཅེས་གསོལ་བ་འདེབས་པ་ལགས་སོ། །
བསལ
428



༄༅ ། །བསྐལ་བཟང་རྣམ་འདྲེན་བཞི་བ་སྟོན་པ་ཐུབ་
པའི་དབང་བོས་སྔོན་སློབ་པ་ལམ་གྱི་གནས་
སྐབས་སུ་རྒྱལ་སྲས་ཀྱི་སྤྱོད་པ་མཛད་
པའི་དུས་ཀྱི་རྟོགས་པ་བརྗོད་པ་
དཔག་བསམ་མེ་ཏོག་བཞད་
པའི་དྲི་བསུང་ཞེས་བྱ་
བ་བཞུགས་སོ། །
༄༅། །བློ་བཟང་བཤད་སྒྲུབ་བསྟན་པའི་གདུགས་དཀར་པོ། །ཐུགས་
བསྐྱེད་དཔུང་བ་བརྟན་པོས་འདེགས་བཟོད་པ། །ལུང་རྟོགས་ཆོས་ཀྱི་དཔལ་
ལ་དབང་བསྒྱུར་བའི། །འདྲེན་མཆོག་སྐལ་ལྡན་རྒྱ་མཚོ་གཙུག་ན་མཛེས། །
ངོ་མཚར་མཚན་དཔེའི་ཡོན་ཏན་རབ་རྫོགས་མཐོང་ན་མི་མཐུན་མེད་པའི་
སྐུ། །གང་གསུང་འགྲོ་མང་སྐད་དང་མཐུན་པར་འཇུག་པ་སྙན་འཇེབས་
ཚངས་པའི་གསུང་། །ཤེས་བྱའི་གནས་ཀུན་ཇི་བཞིན་མངོན་གཟིགས་རྣམ་
པ་ཐམས་ཅད་མཁྱེན་པའི་ཐུགས། །མཉམ་མེད་ཤཱཀྱ་སེངྒེས་རྣམ་ཀུན་དགེ་
429



ལེགས་མེ་ཏོགས་ཆར་དུ་བསྙིལ། །བགྲངས་ཡས་རྒྱལ་ཀུན་མཁྱེན་བརྩེ་མཐུ་
ནུས་སྟོབས། །ཐུབ་བསྟན་སྲོག་འཛིན་ངུར་སྨྲིག་གཟུགས་ཅན་དུ། །ཟློས་པའི་
དཔལ་ལྡན་བླ་མ་ཡབ་སྲས་རྣམས། །སྲིད་ཞིའི་གདུང་བ་འཕྲོག་པའི་དཔལ་
དུ་བསྟེན། །རྒྱལ་ཀུན་མཁྱེན་རབ་གསེར་གྱི་མེ་ཏོག་འབུམ། །ཚོམ་བུར་
སྤུངས་པའི་ངོ་མཚར་སྣང་བ་ཅན། །འགྲོ་ལ་བློ་གྲོས་བཟང་པོའི་དཔལ་སྟེར་
བ། །ཟུར་ཕུད་ལྔ་བ་སྙིང་གི་པདྨོར་བཞུགས། །རྣམ་ཀུན་དོན་ཡོད་ཐུགས་
རྗེའི་ལྕགས་ཀྱུ་ཡིས། །འགྲོ་རྣམས་ལེགས་བཤད་གསར་བའི་གཏེར་ཉིད་དུ། །
བསྐྲུན་པའི་ངག་གི་དཔལ་མོ་དབྱངས་ཅན་ལྷ། །བདག་གི་མགྲིན་པའི་པད་
མཚོར་རྟག་ཏུ་རོལ། །ཉམས་འགྱུར་སྟོང་གི་སྙན་ཚིག་རོལ་མོའི་སྒྲས། །རྣམ་
འདྲེན་རྒྱལ་བའི་གསང་གསུམ་མཛད་པའི་ཆ། །རྣམ་མང་འགྲོ་བའི་ལེགས་
བྱས་དཔལ་ཡོན་དུ། །རྣམ་པར་དཀྲོལ་མཁས་དགེ་དབང་ཡབ་སྲས་རྒྱལ། །
བསྐལ་བཟང་རྒྱལ་བའི་ཉི་མ་གང་དེས་སློབ་པ་ལམ་གྱི་གནས་སྐབས་དེར། །
དད་པའི་ཆུ་མཚོ་འཕེལ་བའི་ཟླ་བ་ཆོས་སྲིད་དགེ་བའི་སྤྱོད་པའི་གཏམ། །དྲི་
མེད་ཡལ་འདབ་བརྒྱ་ཕྲག་བརྒྱད་ལྡན་དཔག་བསམ་ལྗོན་པའི་འཁྲི་ཤིང་
ཆེ། །དོན་གྱི་རྩ་བ་བརྟན་པོར་བཙུགས་ལ་འགྲོ་རྣམས་དགའ་བའི་གར་བྱོས་
ཤིག །དབྱངས་ལྡན་ལྷ་མོའི་སྒྲ་དང་ཉེར་མཚུངས་པའི། །མཁས་པ་དགྱེས་
བྱེད་ཚིག་སྦྱོར་མཛེས་མིན་ཀྱང་། །བདག་འདྲའི་བློ་དམན་འདི་ཀོ་ལ་བརྟེན་
ནས། །དྭངས་སེམས་སྐྱེ་བའི་བསོད་ནམས་གཞལ་ཡོད་མིན། །དེ་ཡི་ཕྱིར་ན་
བསྔགས་འོས་ཀྱི། །རྟོགས་བརྗོད་མེ་ཏོག་དྲི་བསུང་ཅན། །སྐལ་བཟང་བུང་
430



བའི་ཉེར་འཚོ་རུ། །སྤྲོས་པའི་ངོ་མཚར་འདིར་ལྟོས་ཤིག །དེ་ཡང་བསྐལ་
པ་བཟང་པོ་འདི་ལ་གཞན་དང་མི་མཉམ་པའི་ཚོགས་གཉིས་དཔྱིད་ཀྱི་་་་་
དཔལ་མོའི་ལང་ཚོ་དར་ལ་བབས་པའི་ངོ་མཚར་མཚན་དཔེའི་རི་མོ་རྣམ་་་་
པར་བཀྲ་ཞིང་། སྤངས་རྟོགས་ཡོན་ཏན་གྱི་ཕུང་བོ་ཡོངས་སུ་རྫོགས་པའི་
སྐུའི་གཟི་བརྗིད་ཀྱིས་ལྷ་དང་དྲང་སྲོང་མཐའ་དག་གི་ཁེངས་པ་མངོན་པར་
བཅོམ་སྟེ་གང་གི༧ཞབས་ཀྱི་པདྨོ་ཟུར་ཕུད་མཛེས་པའི་རྒྱན་དུ་བསྟེན་པ། །
དག་ཅིང་དྲི་མ་མེད་པའི་གསུང་ཚངས་པའི་དབྱངས་གཅིག་གིས་འགྲོ་བ་སོ་
སོའི་སྐད་དང་མཐུན་པར་གོ་བས་ཡིད་རང་དབང་མེད་པར་ཕྲོགས་ཏེ་ཟབ་
རྒྱས་བདུད་རྩིའི་བགོ་སྐལ་ལ་ངོམས་པ་མེད་པར་ལོངས་སུ་སྤྱོད་པ།
ཤེས་བྱ་ཇི་ལྟ་བ་དང་ཇི་སྙེད་པ་མཁྱེན་པའི་ཡེ་ཤེས་ཀྱི་གཟིགས་པ་དག་པས་
སྐྱེ་རྒུ་མཐའ་དག་གཏན་བདེ་བླ་ན་མེད་པའི་གོ་འཕང་མཆོག་ལ་འགོད་པར་
མཛད་པ་སོགས་རྣམ་འདྲེན་རྒྱལ་བ་གཞན་ལས་སྙིང་སྟོབས་ཕུལ་དུ་གྱུར་པ་
མཉམ་མེད་ཟས་གཙང་གི་སྲས་པོ་ཞེས་གྲགས་པའི་དབྱར་རྔ་སྲིད་གསུམ་་་་་
ཁོངས་ལས་བརྒལ་བར་གྲགས་པ་དེ་ཉིད་ཀྱི་སྔོན་སློབ་པ་ལམ་གྱི་གནས་་་་་་་
སྐབས་སུ་རྒྱལ་སྲས་བྱང་ཆུབ་སེམས་དཔའི་སྤྱད་པ་སྤྱོད་པའི་དུས་ཀྱི་རྟོགས་
པ་བརྗོད་པ་དཔག་བསམ་རིན་པོ་ཆེའི་འཁྲི་ཤིང་ཞེས་གྲགས་པ་བརྗོད་བྱའི་
དོན་ཟབ་ཅིང་བརླིང་བས་མཁས་པ་རྣམས་ཀྱི་ཡིད་ཀྱི་བརྟན་པ་ཅིག་ཆར་་་་
འཕྲོག་ཅིང་། རྗོད་བྱེད་ཀྱི་ཚིག་འབྲེལ་ཆགས་ཤིང་མངོན་བརྗོད་དང་ཚིག་
རྒྱན་ཕུན་སུམ་ཚོགས་པའི་སྙན་ངག་གི་ཉམས་དང་ལྡན་པས་ཐོས་འཛིན་་་་་
A:31



，
དབང་བོའི་བུ་གར་སོན་པ་ཙམ་གྱིས་སྙན་ཞིང་འཇེབས་པ། བརྗོད་པ་པོ་
འཕགས་ཡུལ་གྱི་སྙན་ངག་མཁན་ཐམས་ཅད་ཀྱི་ནང་ན་འགྲན་པའི་ཟླ་དང་
བྲལ་བ་ཆོས་ཀྱི་རྒྱལ་པོ་དགེ་བའི་དབང་བོ་དང་། དེའི་སྲས་ཟླ་བའི་དབང་
བོས་མཛད་པ་འདི་ཉིད་ཀྱི་དོན་སྙན་ངག་དང་བརྡ་དམ་པོས་མ་བཅིངས་་་་
པར་བདག་འདྲའི་བློ་དམན་རྣམས་ཀྱིས་གོ་སླ་བ་གཙོ་བོར་བྱས་ཏེ་དོན་གྱི་་་
སྙིང་བོ་རྣམས་ཡལ་འདབ་སོ་སོའི་ངོས་འཛིན་དང་བཅས་བསྒྲིགས་པ་འདི་
ལྟར་རོ། ། །
༈ དེ་ཡང་ཡལ་འདབ་དང་པོ་རབ་གསལ་གྱི་རྟོགས་བརྗོད་ནི། སྔོན་གྱི་
དུས་སུ་གསེར་གྱི་བ་གམ་གྱིས་མཛེས་པའི་རིན་པོ་ཆེའི་ཁང་བཟང་འོད་ལྡན་
ཞེས་པར་བསྐལ་བཟང་རྣམ་འདྲེན་བཞི་བ་བདག་ཅག་གི་སྟོན་པ་ཐུབ་པའི་
དབང་བོ་དེ་ཉིད་རྒྱལ་པོ་རབ་གསལ་ཞེས་པར་གྱུར་ནས་སྙན་པའི་གྲགས་པ་
རྒྱས་པར་གནས་པ་ན། འབིགས་བྱེད་ནགས་ཀྱི་ཉེ་འཁོར་ནས་གླང་ཆེན་
མཆོག་གཅིག་བཟུང་ནས་གླང་རྫིའི་གཙོ་བོས་རྒྱལ་པོ་ལ་ཕུལ་ཏེ། དེ་ཉིད་
གཟིགས་ཕྱིར་ཕོ་བྲང་གི་སྒོར་ཕེབས། གླང་ཆེན་གངས་རི་གཡོ་བ་ལྟ་བུ་གྷི་ཧཾ་
དྲི་བཟང་གིས་བོས་པའི་བུང་བའི་ཚོགས་འཁོར་བ་དེ་མཐོང་ནས་རྒྱལ་པོ་ཡ་
མཚན། འདུལ་སྦྱོང་ལ་མཁས་པའི་ཁ་ལོ་པ་ཀུན་ཏུ་བགྲོད་ལ་འདི་ཐུལ་ཅིག་
ཅེས་སྨྲས་པ་ལྟར། དེས་ཀྱང་ལེགས་པར་ཐུལ་བར་བྱས་ཤིང་སྟོབས་རྒྱས་པ་
ལྕགས་ཀྱུས་ཇི་ལྟར་བཏབ་པས་རྗེས་སུ་འཇུག་པ་རྒྱལ་པོས་མཐོང་ནས་་་་་་་
འདུལ་སྦྱོང་མཁན་དང་ལྷན་ཅིག་ཞོན་ནས་ནགས་ཁྲོད་དུ་སོང་། དེ་ནས་རི་
432



བོ་འབིགས་བྱེད་དང་ཉེ་བར་སླེབས་ཚེ། སྔར་གླང་མོ་དང་རྩེ་བའི་ཚུལ་དྲན་
པ་ན་གླང་མོའི་དྲི་སྣོམ་ཞིང་རྒྱུགས་ཚེ་རྒྱལ་པོས་ཇི་ལྟར་བྱ་ཞེས་དྲིས་པར་་་་་
བདག་དང་ལྷན་ཅིག་ཤིང་གི་ཡལ་ག་འཛིན་པར་མཛོད་ཅེས་སྨྲས་པ་ལྟར་་་་་
མཛད། དེར་རྒྱལ་པོའི་འཁོར་རྣམས་རྗེས་སུ་སླེབས་འཕྲལ་མི་བདག་ཤིང་
ལས་བབས་ཏེ་རྟ་ལ་བཅིབས་ནས་ཕོ་བྲང་དུ་གཤེགས། ཞག་བདུན་སོང་
བར་གླང་ཆེན་རེ་ཞིག་འདོད་པ་ཞི་སྟེ་རང་ཉིད་འདོགས་སར་སླེབས་པ་ན།
ཁ་ལོ་པས་གླང་བོ་ལ་ལྕགས་ཀྱི་ཐོ་ལུམ་མེ་འབར་བ་ལོངས་ཞེས་པའི་བརྡ་་་་
བྱས་པར་མི་ནུས་བཞིན་འཛིན་པར་རྩོམ་པ་རྒྱལ་པོ་ལ་གཟིགས་ཕུལ་ནས་་་་་
སྨྲས་པ། བདག་གིས་སེངྒེ་དང་སྟག་དང་གླང་བོ་ལ་སོགས་པའི་ལུས་འདུལ་
བར་ནུས་ཀྱི། ཆགས་པས་མྱོས་པའི་ཡིད་འདུལ་བར་ནུས་པ་མ་ཡིན་ནོ་ཞེས་
ཞུས་པར། རྒྱལ་པོས་ཀུན་ཏུ་བགྲོད་ལ་འཇིག་རྟེན་ན་སེམས་ཀྱི་གཉིས་
འཐུང་མྱོས་པ་ཚུལ་ཁྲིམས་ཀྱི་སྡོམ་པའི་ཐག་པས་བཏགས་པ་འགའ་ཡོད་་་་་་
དམ་ཞེས་སྨྲས་པར། ཁ་ལོ་པས། དེ་འདྲ་མང་དུ་ཡོད་ཀྱང་ཐམས་ཅད་ལས་
མཆོག་ཏུ་གྱུར་པ་རྫོགས་པའི་སངས་རྒྱས་ཁོ་ནའོ་ཞེས་བརྗོད་པས། སངས་
རྒྱུས་ཀྱི་མཚན་ཐོས་པ་ཙམ་གྱིས་སྔར་གོམས་པའི་རིགས་ཀྱི་བག་ཆགས་སད་
དེ། སྦྱིན་པ་ལ་སོགས་པའི་བསོད་ནམས་མང་དུ་བྱས། སྦྱིན་པ་ཆེན་པོར་
གྱུར་པ་འདི་ཡིས་སུ། །འགྲོ་བ་རང་བྱུང་སངས་རྒྱས་གྱུར་ནས་ནི། །སྔོན་གྱི་
རྒྱལ་བ་རྣམས་ཀྱིས་མ་བསྒྲལ་བའི། །སྐྱེ་བོའི་ཚོགས་རྣམས་བདག་གིས་
བསྒྲལ་བར་བྱ། །ཞེས་བརྗོད་དེ་སྨོན་པའི་སེམས་བསྐྱེད། གནས་གཙང་
433



མའི་ལྷ་རྣམས་ཀྱིས་རྒྱལ་པོ་ཡང་དག་པར་རྫོགས་པའི་བྱང་ཆུབ་ཏུ་མངོན་་་་
པར་རྫོགས་པར་འཚང་རྒྱའོ། །ཞེས་བརྗོད་པ་ཐོས་པས་སྐྱེ་བ་དྲན་ཞིང་ལྷའི་
མིག་དང་ལྡན་པར་གྱུར་ཏོ། །
༈ ཡལ་འདབ་གཉིས་པ་དཔལ་གྱི་སྡེའི་རྟོགས་བརྗོད་ནི། ཡང་བདག་
ཅག་གི་སྟོན་པ་འདི་ཨ་རིཧྥ་ཞེས་པའི་གྲོང་ཁྱེར་དུ་རྒྱལ་པོ་དཔལ་གྱི་སྡེ་ཞེས་
པར་གྱུར། བཙུན་མོ་རྒྱལ་པོའི་འོད་ཅེས་པ་བལྟ་བའི་ཆོག་མི་ཤེས་པ་ཞིག་
བྱུང་། དེར་རྒྱལ་པོས་དགེ་བཅུའི་ཁྲིམས་བཅས་པས་འཛམ་གླིང་ནས་ཤི་
འཕོས་པ་ཐམས་ཅད་ལྷར་སྐྱེས་ནས་སུམ་རྩེན་དུ་ལམ་མི་ཐོབ་པ་ལྟ་བུ་འོང་
བ་བརྒྱ་བྱིན་གྱིས་རྒྱལ་པོ་དེའི་མཐུར་ཤེས་ནས། སྦྱིན་པའི་སྙིང་སྟོབས་
བརྟག་པའི་ཕྱིར་བྲམ་ཟེར་སྤྲུལ་ཏེ་རྗེས་འབྲང་གི་ལྷ་ཉུང་ངུ་དང་བཅས་་་་་་་
འཇིག་རྟེན་དུ་འོངས། སྐབས་དེར་འགའ་ཞིག་གིས་རྨི་ལམ་ངན་པ་རྨིས་པ་
དང་། རྩིས་མཁན་དང་མོ་མ་རྣམས་ཀྱིས་རྒྱལ་པོའི་སྐུ་ལུས་སྦྱིན་པར་འགྱུར་
ཞེས་ལུང་བསྟན་པ་བློན་པོ་བློ་གྲོས་བཟང་པོ་སོགས་ཀྱིས་རྒྱལ་པོ་སྐུ་ལུས་་་་་
སློང་བ་བྱུང་ན་སྦྱིན་མི་འོས་ཚུལ་གྱི་ཞུ་བ་མང་དུ་ཕུལ་ཀྱང་། རྒྱལ་པོས་ཁྱེད་
རྣམས་ཀྱིས་ང་ལ་ཕན་པར་སྨྲས་ཀྱང་སློང་བའི་སྐྱེ་བོའི་འདོད་པ་མ་གྲུབ་་་་་
པར་ཕྱིར་ལོག་པའི་གདུང་བ་བདག་གིས་མི་བཟོད་གསུངས་པ་ཐོས་ནས་སྨྲ་
མ་ནུས། དྲང་སྲོང་ཞིག་གི་སློབ་མས་ཆོས་ཉན་པའི་ཡོན་ཅི་འབུལ་ཞུས་པ་ན།
ནོར་མི་དགོས་ཀྱི། དཔལ་སྡེའི་བཙུན་མོ་རྒྱལ་པོའི་འོད་སློང་ལ་ཕུལ་ཅིག་
ཅེས་སྨྲས་པ་ལྟར། དེ་ཕོ་བྲང་དུ་སོང་ནས་བཙུན་མོ་བསླངས་པར། ཁྱོད་ཀྱི་
，
-
，
434



འདོད་པ་བཞིན་སྦྱིན་པར་བྱའོ་ཞེས་གནང་ཚེ་ས་རབ་ཏུ་གཡོས། བཙུན་མོ་
ཡིད་རབ་ཏུ་ངལ་བར་གྱུར་པ་དྲང་སྲོང་གིས་མཐོང་ནས་འགྱོད་དེ་བཙུན་མོ་
ལ། བདག་གིས་སྤྱོད་ཚུལ་ངན་པ་བྱས་ཀྱི། ཤིང་གི་བསིལ་གྲིབ་འདི་རང་ལ་
ཅུང་ཟད་གསོས་དང་རྒྱལ་པོ་ལ་སླར་འབུལ་ལོ་ཞེས་སྨྲས། དེར་བརྒྱ་བྱིན་
གྱིས་རྒྱལ་པོའི་སྙིང་སྟོབས་རྟོགས་ཆེད་ལུས་སྨད་སྟག་གིས་ཟོས་ཤིང་བུ་་་་་་
བཞིས་འཁྱོགས་བཏེགས་པའི་ཚུལ་དུ་སྤྲུལ་ཏེ་རྒྱལ་པོའི་མདུན་དུ་འོངས་་་་་
ནས་བདག་ནགས་སུ་ལུས་སྨད་སྟག་གིས་ཟོས་པ་ནམ་མཁའ་ལས་ལྷས་བྱང་
ཆུབ་སེམས་དཔའ་རྒྱལ་པོའི་ཚུལ་ཅན་དཔལ་སྡེའི་ལུས་ཀྱིས་ཁྱོད་ལ་ཕན་ནོ་
ཞེས་ལུང་བསྟན་པ་ལྟར་ཁྱོད་ཀྱི་སྐུ་སྨད་སློང་དུ་འོང་། སྙིང་རྗེའི་གཏེར་
སོགས་སྨྲས་པར། བློན་པོ་རྣམས་གདུང་བས་ཉེན་པ་ན་སྔོན་སྐུ་གཟུགས་
སྦྱིན་པར་བཏང་བའི་སྐྱེས་རབས་མང་དུ་གསུངས་ཏེ། བཟོ་བོ་དག་གིས་
སྐུའི་ཕྱེད་སོག་ལེས་བཅད་ནས་བྲམ་ཟེ་གཟུགས་དེ་ལ་སྦྱར་བས། དེ་རྫོགས་
པར་ལངས་ནས་བསྔགས་པ་བརྗོད་ཅིང་། སླར་བརྒྱ་བྱིན་གྱིས་རང་
གཟུགས་བསྟན་གསོ་བྱེད་ཀྱི་བདུད་རྩི་བྲན་པས་རྒྱལ་པོའི་ལུས་སྔར་བཞིན་
སོས། འཛམ་བུ་གླིང་དུ་གོས་རྒྱན་རིན་པོ་ཆེ་སྣ་ཚོགས་པའི་ཆར་བབས།
དྲང་སྲོང་གིས་ཀྱང་བཙུན་མོ་སླར་ཕུལ་ཏེ་རྒྱལ་སྲིད་ཆོས་བཞིན་དུ་བསྐྱངས་
སོ། །་
་ ༈ ཡལ་འདབ་གསུམ་པ་གཙུག་ན་ནོར་བུའི་རྟོགས་བརྗོད་ནི། སྔོན་བ་
གམ་ག་བུར་མདངས་ལྟར་དཀར་བའི་གྲོང་ཁྱེར་ཤཱ་ཀེ་ཏར་ས་བདག་གསེར་
435



གྱི་གཙུག་ཕུད། བཙུན་མོ་འོད་ཀྱི་བློ་གྲོས་མ་གཉིས་ཀྱི་སྲས་གཙུག་ན་ནོར་
བུ་ཞེས་པ་གཙུག་རྒྱན་གྱི་ནོར་བུ་རང་ཆས་སུ་ཡོད་པ་ཞིག་བལྟམས་མ་ཐག་
ཏུ་སྐྱེ་བ་དྲན་ཞིང་གྲོང་ཁྱེར་དུ་རིན་པོ་ཆེ་དང་རྒྱལ་མཚན་དང་གདུགས་་་་་་
དང་གོས་རྒྱན་ལ་སོགས་པའི་ཆར་བབས། སྐབས་དེར་ནགས་ཚལ་དུ་པདྨ་
ལས་རྫུས་སྐྱེས་ཀྱི་བུད་མེད་མཆོག་ཅིག་དྲང་སྲོང་ཞིག་གིས་གསོས་ནས་རིག་
བྱེད་ཀྱི་ཆོ་གས་རྒྱལ་པོའི་བཙུན་མོར་ཕུལ། དེ་ལ་ཡབ་དང་ཡོན་ཏན་
མཚུངས་པའི་སྲས་བདུད་རྩིའི་པདྨའི་གཙུག་ཅེས་པ་བྱུང་། དེར་དྲང་སྲོང་
གི་ངག་བཞིན་མཆོད་སྦྱིན་རྒྱས་པར་མཛད་ཚེ་སྦྱིན་སྲེག་གི་ཐབ་ཀྱི་དབུས་་་
ནས་བརྒྱ་བྱིན་སྲིན་པོའི་གཟུགས་རིད་ཅིང་འཇིགས་པའི་རྣམ་འགྱུར་ཅན་
དུ་ལངས་ཏེ་ཧཱུྃ་ཞེས་བརྗོད་དེ་གར་བྱེད་ཅིང་བདག་ནི་བཀྲེས་ཤིང་སྐོམ་པས་
བཟའ་བཏུང་སློང་དུ་འོངས་ཟེར་བ་ལ། འཁོར་རྣམས་ཀྱིས་བཟའ་བཏུང་
སྣ་ཚོགས་བསྟབས་པས་སྲིན་པོའི་གཟུགས་ཅན་ཅུང་ཟད་ཁྲེལ་བས་དགོད་་་་
བཞིན་འཕྲལ་དུ་བསད་པའི་ཤ་ཁྲག་དགོས་ཁྱོད་ཀྱིས་སློང་བའི་རེ་བ་སྐོང་བ་
བདག་གིས་ཐོས་སོ་ཞེས་སྨྲས་པ་ན་རྒྱལ་པོས་བསམ་པ། བདག་གིས་གྲོག་
སྦྱར་ཙམ་གྱིས་ལུས་ལ་སྡུག་བསྔལ་བྱུང་བ་ཡང་མི་བཟོད། དེས་ན་སྲོག་
ཆགས་བསད་པའི་ཤ་ཁྲག་ཇི་ལྟར་སྟེར་སྙམ། རང་གི་ལུས་ལས་ཤ་ཁྲག་སྦྱིན།
དེའི་ཚེ་ས་གཡོས། ལྷ་མོ་པདྨ་ལྡན་གྱིས་དེ་མཐོང་བས་བརྒྱལ། དེ་ནས་
ལྷའི་དབང་བོས་རང་གཟུགས་བསྟན་ཏེ་རྒྱལ་པོའི་ལུས་ལ་ལྷའི་བདུད་རྩིས་
བྱུགས་ཏེ་སླར་གསོས། སྦྱིན་པ་དཔག་ཏུ་མེད་པ་བྱིན། གླང་བོ་ཆེ་བཟང་
436



པོའི་རི་ཞེས་པ། མདུན་ན་འདོན་ཚངས་པའི་ཤིང་རྟ་ལ་བྱིན། བཙུན་མོ་
པདྨ་ལྡན་དྲང་སྲོང་བཱ་ཧི་ཀས་བླ་མ་མཆོད་པའི་ཆེད་དུ་བསླངས་པ་ན་སྲས་ .
དང་བཅས་པ་སྦྱིན། རྒྱལ་པོ་ཤིན་ཏུ་བཟོད་དཀས་གླང་ཆེན་བཟང་པོའི་རི་
སློང་དུ་བཏང་བ་སྔར་གཞན་ལ་བྱིན་ཚར་བས་རེ་བ་མ་གྲུབ་པ་ལ་ཁྲོས་ནས་
བཟོད་དཀའ་གཡུལ་འགྱེད་པ་ལ་ཞུགས་པ་ན་སྡིག་པས་འཇིགས་ནས་་་་་་་
ནགས་སུ་འགྲོའོ་སྙམ་དུ་ཡོད་ཚེ། རང་སངས་རྒྱས་བཞིས་རྒྱལ་པོའི་བསམ་
པ་མཁྱེན་ནས་དེར་འོང་བའི་རྫུ་འཕྲུལ་ལ་བརྟེན་ནས་ནགས་སུ་སོང་། སྔར་
དྲང་སྲོང་ལ་བྱིན་པའི་སྲས་ཀྱིས་དམག་དཔོན་བྱས་ནས་འཐབ་པས་ཕ་རོལ་
པོ་རྣམས་ཕམ། དེར་རྒྱལ་པོ་བཟོད་དཀའི་གྲོང་དུ་མུ་གེ་དང་ཡམས་ནད་
སོགས་ཀྱིས་རྒུད་པ་ན། དེ་རྣམས་ཀྱིས་བགྲོས་ཏེ་རྒུད་པ་ལས་སྐྱོབ་པར་ནུས་
པའི་རྒྱལ་པོའི་གཙུག་གི་ནོར་བུ་སློང་ཕྱིར་བྲམ་ཟེ་འགའ་བཏང་། སྐབས་
འདིར་གཙུག་ན་ནོར་བུས་རྒྱང་རིང་བོ་ན་བུད་མེད་ཅིག་ངུ་བའི་ཆོ་་་་་་་
གྲགས་ཏེ་རྒྱུགས་པ་ན། བཙུན་མོ་པདྨ་ལྡན་ལ་ནགས་སུ་རྔོན་པ་གཉིས་ཀྱིས་
གཙེས་པས་སྡུག་བསྔལ་མྱོང་བ་མཐོང་། དྲང་སྲོང་གི་དམོད་པ་ལ་འཇིགས་
ནས་རྔོན་པ་གཉིས་བྲོས། བདུད་ཀྱིས་དགའ་མ་དང་ལྷན་ཅིག་ནགས་
འདིར་གནས་པར་འོས་སོ་ཞེས་སྨྲས་པ་དཀའ་ཐུབ་ཀྱི་བར་ཆད་དུ་ཤེས་ཏེ་་་་
དང་དུ་མ་བླངས། ནོར་བུ་སློང་དུ་འོང་བའི་བྲམ་ཟེ་རྣམས་ལ་དབུ་ལས་
སྐྱེས་བའི་གཙུག་ནོར་རུས་པ་དང་བཅས་བཅད་དེ་ཕྱག་གིས་བཟུང་ནས་་་་་
གནང་ཚེ་ས་ཆེན་པོ་འདར། དེ་བཟོད་དཀའི་གྲོང་ཁྱེར་དུ་སླེབས་འཕྲལ་
437



ཉེར་འཚེ་ཀུན་ཞི། ནགས་དེར་གནས་པའི་དྲང་སྲོང་དང་ལྷ་མོ་པདྨ་ལྡན་
རྣམས་འོངས་པས་རྒྱལ་པོ་བརྒྱལ་བ་མཐོང་བས། བཙུན་མོའི་ལུས་འཁྲི་
ཤིང་བཅད་པ་བཞིན་དུ་འགྱེལ། ལྷ་དང་དྲང་སྲོང་སྐྱེ་བོ་ཕལ་བའི་ཚོགས་
མང་དུ་འདུས་པ་རྣམས་ཀྱིས། འདི་ལྟ་བུའི་སྦྱིན་པ་ལ་འགྱོད་པ་མ་སྐྱེས་སམ་
ཞུས་པར། རྒྱལ་པོས་བཞིན་རས་ཁྲག་གིས་སྦགས་པ་ཕྱིས་ནས། སྦྱིན་པ་
འདིས་སེམས་ཅན་གྱི་དོན་དུ་སངས་རྒྱས་ཐོབ་པར་གྱུར་ཅིག་སྙམ་པ་ལས་་་་
འགྱོད་པ་ཅུང་ཟད་ཀྱང་མེད་པའི་བདེན་ཚིག་བརྗོད་པ་ཙམ་གྱིས། ལུས་གྱི་
རྨ་སོས་གཙུག་གི་ནོར་བུ་སྔར་ལས་ལྷག་པར་གྱུར། སླར་ཡང་རང་སངས་
རྒྱས་རྣམས་ཀྱིས་བསྐུལ་བ་ལྟར་བཙུན་མོ་དང་བཅས་རྒྱལ་པོའི་ཕོ་བྲང་དུ་
ཕེབས་ཏེ་རྒྱལ་སྲིད་ཆོས་བཞིན་བསྐྱངས་སོ། །
༈ ཡལ་འདབ་བཞི་བ་འཁོར་བསྒྱུར་ང་ལས་ནུའི་རྟོགས་བརྗོད་ནི།
སྔོན་སྐྱེ་རྒུ་རྣམས་ཚེ་ལོ་དཔག་མེད་ཐུབ་པའི་དུས་རྒྱལ་པོ་གསོ་སྦྱོང་འཕགས་
ཞེས་པ་བྱུང་། དེ་ཉིད་ཀྱིས་དྲང་སྲོང་རྣམས་བསྲུང་ཕྱིར་དཀའ་ཐུབ་ཀྱི་
ནགས་སུ་འཁོར་བཅས་རྒྱུ་བ་ན་ཆུས་གང་བའི་བུམ་པ་མཐོང་། གང་གིས་
འཐུངས་ཀྱང་བུ་འབྱུང་བའི་སྔགས་ཀྱིས་བཏབ་པ་ཞིག་རྙེད་པ་མ་ཤེས་པར་
སྐོམ་པའི་གདུང་བ་སེལ་སླད་བུམ་ཆུ་འཐུངས་པས། སྤྱི་བོར་ཤའི་རྨེན་བུ་
བྱུང་བ་ལས་བྱིས་པ་ཞིག་བཙས་པ་ལ། བཙུན་མོ་སྟོང་ཕྲག་བཅུའི་ནུ་ཞོ་
ཟགས་ཏེ། རེ་རེ་ནས་ང་ལས་ནུ་ཞེས་སྨྲས་པས་མཚན་དེ་ལྟར་གྲགས། རྒྱལ་
སྲིད་བཟུང་སྟེ་དབུ་ལ་གསེར་གྱི་ཅོད་པན་བཅིངས་པ་ན། རྒྱལ་སྲིད་སྣ་
438



*
=
1
，
，
བདུན་བྱུང་སྟེ་འཁོར་བསྒྱུར་དུ་གྱུར། འཛམ་བུ་གླིང་བརྒྱ་བྱིན་དྲུག་གི་བར་
བསྐྱངས། ནགས་སུ་བྱ་འདབ་མེད་རྐང་བས་འགྲོ་བ་གཟིགས་ཏེ་ཅི་ཞིག་
གིས་འདི་འདྲར་གྱུར་དྲིས་པ་ན། བློན་པོས་དྲང་སྲོང་ལྔ་བརྒྱས་བསམ་
གཏན་ལ་གནོད་པར་དམོད་པ་བརྗོད་ཚུལ་ཞུས་པས། བཟོད་པ་དང་སྙིང་
རྗེ་མེད་པའི་དཀའ་ཐུབ་དེས་ཅི་བྱེད་གསུངས་ནས་དྲང་སྲོང་རྣམས་རི་རབ་
ཀྱི་ཁོང་གསེབ་ཏུ་བསྐྲད། མི་རྣམས་ཀྱིས་སོ་ནམ་བྱེད་པ་ངལ་བར་དགོངས་
ནས། བདེན་ཚིག་བརྗོད་པ་ཙམ་གྱིས་ལྷས་ས་བོན་རིགས་ཉེར་བདུན་གྱི་
ཆར་བབས། མ་རྨོས་པའི་ལོ་ཏོག་སྨིན། ནམ་མཁའ་ལས་རིན་པོ་ཆེ་རྒྱན་
གོས་དང༌། ཞག་བདུན་དུ་གསེར་གྱི་ཆར་བབས། དམག་དཔོན་མཆོག་བྱེ་
བ་བཅོ་བརྒྱད། དམག་མི་བྱེ་བ་བརྒྱད་འབུམ་བཅས་ནམ་མཁའ་ལ་
འཕགས་ཏེ་གླིང་གཞན་གསུམ་དང༌། གསེར་རི་བདུན་པོ་རེ་རེའི་སྟེང་དུ་
བརྒྱ་བྱིན་དྲུག་དྲུག་གི་ཡུན་ལ་རྒྱལ་སྲིད་མཛད། གཉའ་ཤིང་འཛིན་རིའི་རྩེ་
ལ་བགྲོད་སྐབས་རྟ་གླང་གི་སྦངས་སྔར་བསྐྲད་པའི་དྲང་སྲོང་གི་མགོར་ལྷུང་
ཚེ་དྲང་སྲོང་བཞིན་ངན་ཞེས་པས་པདྨོའི་ཆུ་གཏོར་བས་དཔུང་རྣམས་་་་་་
ཐོགས། རྒྱལ་པོས་ཀུ་རེའི་ཚུལ་དུ་དྲང་སྲོང་རྣམས་ཀྱི་རལ་བ་བྱི་ནས་བདག་
གི་མདུན་དུ་རྒྱུག་པར་གྱུར་ཅིག་ཅེས་བདེན་ཚིག་བརྗོད་པས་རལ་བ་བྱི་ཞིང་
མདའ་གཞུ་ཐོགས་ཏེ་རྒྱུག་པ་བཙུན་མོས་ངོ་ཆེན་ཞུས་ཏེ་བཏང་། རྒྱལ་ཆེན་
རིགས་བཞི་མན་ཆད་ཀྱི་ལྷའི་སྲུང་མ་གནོད་སྦྱིན་སོགས་ཀྱི་དམག་དཔུང་་་་་
གིས་ལམ་འགག་པར་རྩོམ་པ་རྒྱལ་པོའི་མཐུས་ཕམ་སྟེ་ལམ་རྒྱུས་པ་ལྟར་བྱས།
439



སུམ་རྩེན་དུ་ཕེབས་པའི་ཐོག་མར་ཤིང་ཡོངས་འདུ་ས་བརྟོལ་གཟིགས།
ཆོས་བཟང་ལྷའི་མདུན་སར་ཕེབས་དུས་ཤིང་རྟ་སྣ་ཚོགས་པའི་ཚལ། །
འདོད་པའི་ཡོན་ཏན་སྣ་ཚོགས་པ་དུས་ཀུན་ཏུ་མེ་ཏོག་འཆར་བ་གླང་བོ་ས་
སྲུང་ཡ་མཚན་ཅན་སོགས་ལྷའི་ཡོན་ཏན་ཀུན་གཟིགས། ལྷའི་དབང་བོས་
ང་ལས་ནུ་འོང་བ་ཤེས་ནས་བསུ་བ་བྱས། སྟན་གཅིག་ལ་བཞུགས་ཏེ་བརྒྱ་
བྱིན་དྲུག་གི་ཡུན་ལ་རྒྱལ་སྲིད་བྱས། ང་ལས་ནུས་གཞུ་རྒྱུད་སྦྲེང་བ་ཙམ་
གྱིས་ལྷ་མིན་གྱི་དམག་དཔུང་ཀུན་ལྟུང་བར་གྱུར། བརྒྱ་བྱིན་མེད་པར་བྱས་
ནས་བདག་གཅིག་པུས་རྒྱལ་པོ་བྱའོ་སྙམ་པའི་བརྣབ་སེམས་བྱས་པ་ཙམ་་་་་
གྱིས་འཁོར་དང་བཅས་པ་འཛམ་གླིང་དུ་ལྷུང་། འདོད་ཡོད་གྱིས་མ་ངོམས་
པའི་ཚུལ་ཕྱོགས་ཀུན་ཏུ་བསྒྲགས། སྦྱིན་པ་དང་བསོད་ནམས་མང་དུ་བྱས།
དེ་ཡང་ང་ལས་ནུའི་སྐྱེ་བ་གཞན་གྱི་དུས་སངས་རྒྱས་ཐམས་ཅད་ཟིལ་གནོན་
ལ་རིན་པོ་ཆེ་མེ་ཏོག་གིས་མཆོད་པ་དང་། ཚོང་དཔོན་ཨུད་ཀ་རིར་
གྱུར་པ་ན་སངས་རྒྱས་རྣམ་གཟིགས་བསོད་སྙོམས་ལ་ཕེབས་པར་སྲན་མ་་་་་
སྤར་གང་ཕུལ་བར་བཞི་ལྷུང་བཟེད་ནང་དུ་སོང་བས་གླིང་བཞི་དང་བརྒྱ་་་་
བྱིན་གྱི་སྟན་ཕྱེད་ལ་དབང་བསྒྱུར། གཅིག་ས་ལ་ལྟུང་བས་མཐར་ལྷ་གནས་
ལས་ལྟུང་བ་ཡིན་ནོ་ཞེས་གསུངས།
༈ ཡལ་འདབ་ལྔ་བ་འཁོར་བསྒྱུར་ཟླ་འོད་ཀྱི་རྟོགས་བརྗོད་ནི། ཡང་
དགེ་སློང་རྣམས་ལ་སྔོན་གྱི་སྤྱོད་པའི་རབས་གསུངས་པ། མི་རྣམས་ཚེ་ལོ་
བཞི་ཁྲི་ཆིག་བརྒྱ་ཐུབ་དུས་གྲོང་ཁྱེར་བཟང་པོའི་བྲག་ཅེས་པར་བདག་་་་་་
-
-
440



1
|
འཁོར་བསྒྱུར་ཟླ་བའི་འོད་ཅེས་པ་ལྷའི་མིག་དང་ལྡན་པར་གྱུར། དེའི་བློན་
པོ་ཆེན་པོ་ཟླ་བ་དང་ས་འཛིན་ཀྱིས་རྨི་ལམ་ངན་པ་རྨིས་ཏེ། རྒྱལ་པོའི་དབུ་
སློང་མཁན་བྱུང་ན་གཏོང་རྒྱུའི་གསེར་གྱི་མགོ་བོ་དག་བཅོས་སོ། །དེར་རྒྱས་
པོས་སྦྱིན་པ་བཏང་བ་སྙན་གྲགས་རྒྱས་པ་ན། བྲམ་ཟེ་དྲག་པོའི་མིག་ཅེས་
པ་དེས་ཕྲག་དོག་གི་བསམ་ངན་འཆང་སྟེ་འོངས་པ་གྲོང་ཁྱེར་གྱི་ལྷ་མོས་་་་་་
རྒྱལ་པོ་ལ་བྲམ་ཟེ་འདི་སྒོར་འགོག་གོ་ཞུས་ཀྱང་། ནང་དུ་ཐོངས་གསུངས་
པར་བརྟེན་བྲམ་ཟེ་དེ་རྒྱལ་པོའི་དྲུང་དུ་འཁོད་ནས་བདག་ལ་འདོད་པའི་་་
དངོས་གྲུབ་སྒྲུབ་པའི་ཐབས་སུ་འཁོར་བསྒྱུར་གྱི་དབུ་དགོས་པས་སྦྱིན་པར་
ཞུ་ཞུས་པ་ན། རྒྱལ་པོས་ཐེ་ཚོམ་མེད་པར་གཏོང་བར་བརྩམས་ཚེ་བློན་པོས་
གསེར་གྱི་མགོ་དག་སྦྱིན་ཀྱང་མ་བླངས་པས། བློན་པོ་གཉིས་ཀྱིས་ལུས་
བཏང་ནས་ལྷར་སྐྱེས། རྒྱལ་པོའི་དབུའི་ཅོད་པན་ཕོག་པ་ན་གྲོང་ཁྱེར་བ་
ཐམས་ཅད་ཀྱི་ཅོད་པན་ས་ལ་ལྟུང་། ཤིང་ཙམ་པ་ཀའི་འོག་ཏུ་ཕེབས་པ་ན་
སྐྱེད་ཚལ་གྱི་ལྷས་བཟློག་ཀྱང་བཟློག་མ་ནུས། རྒྱལ་པོས་སྦྱིན་པ་འདིའི་
མཐུས་བདག་སངས་རྒྱས་ནས་སེམས་ཅན་རྣམས་འཁོར་བ་ལས་བསྒྲལ་བར་
བྱའོ་ཞེས་སོགས་ཀྱི་སྨོན་ལམ་བཏབ་སྟེ་དབུ་སྦྱིན། དགེ་རྒྱས་ཀྱི་ལྷའི་ནང་དུ་
སྐྱེས་པ་ཡིན་ནོ་ཞེས་གསུངས།
༈ ཡལ་འདབ་དྲུག་པ་དེད་དཔོན་ཤིན་ཏུ་དགའ་བ་ད་རིའི་གླིང་དུ་་་་་་
བགྲོད་པའི་རྟོགས་བརྗོད་ནི། སྟོན་པས་ཡངས་པ་ཅན་དུ་ཆོས་གསུངས་
ནས་མ་ག་དྷར་གཤེགས་པའི་ལམ་ཁར་རྗེས་འབྲང་གི་ཚོང་བ་ལྔ་བརྒྱ་སྐྱོབ་་་
441



ཕྱིར་ལན་དྲུག་ཏུ་ཚོང་བའི་ནོར་དང་མཉམ་པའི་གཏེར་བསྟན་ནས་ཆོམ་་་་་
རྐུན་པ་རྣམས་ལ་བྱིན་ཏེ་དད་པར་བྱས་པས་བདེན་པ་མཐོང་། ཚུར་ཤོག་
གིས་བསྙེན་པར་རྫོགས་དགྲ་བཅོམ་ཐོབ་པར་གྱུར་པའི་སྔོན་བྱུང་གསུངས་
པ། སྔོན་བདག་ཝ་ར་ཎ་སིར་དེད་དཔོན་དགའ་བའི་སྡེ་ཞེས་པའི་བུ་ཤིན་
ཏུ་དགའ་བར་གྱུར་དུས་རྒྱ་མཚོ་ནས་ནོར་བུ་ལེན་པའི་གྲུ་བོ་ཆེ་གྲུབ་སྟེ།
དོན་མཐུན་རྣམས་བསྲུང་ཕྱིར་རང་གི་ནོར་རྣམས་ལན་དྲུག་གི་བར་དུ་ཆོམ་
རྐུན་པ་ལ་བྱིན། ད་དུང་ནོར་འདི་ཙམ་གྱིས་སློང་བ་ཐམས་ཅད་ཀྱི་ཡིད་ཀྱི་
རེ་བ་གང་མི་ནུས་ད་ཅི་ལྟར་བྱ་སྙམ། གཉིད་ལོག་པའི་རྨི་ལམ་དུ་ལྷས་པ་ད་
རིའི་གླིང་ན་རིན་པོ་ཆེ་རེ་རེས་ཀྱང་འཇིག་རྟེན་གསུམ་གྱི་འདོད་པ་ཁེངས་
པ་ཡོད་པས་འགྲོ་ཚུལ་འདི་ལྟར་གྱིས་ལ་ལེན་དུ་སོང་ཞེས་ལུང་བསྟན་པ་་་་་
ལྟར། ཆུ་ཀླུང་ཆེ་བ་བདུན་བརྒྱ་དང་། རིན་པོ་ཆེའི་རི་བདུན། ཆུ་ཀླུང་ཆེ་
བ་བདུན། རྗེས་འགྲོ་དང་བཟློག་འགྲོ་ཞེས་པའི་ཆུ་གཏེར་རྣམས་གྲུས་
བརྒལ། མིག་རབ་རིབ་ཏུ་བྱེད་པའི་བུ་ཡུག་ལ། སྨན་ཆེན་དོན་ཡོད་མིག་ལ་
བསྟེན་པས་གསལ་བར་གྱུར། ཀུན་འཁོར་ཞེས་པའི་མཚོ་བདུན་རླུང་བེ་རཾ་
བྷས་ཤུགས་ཀྱིས་བསྒྲལ། ཀུན་འཁོར་གྱི་རིར་འཇིགས་རུང་མཚན་རྒྱུ་དུང་
ལྟེ་གནས་པ་ལ། སྦྲུལ་ནག་གིས་དཀྲིས་པའི་སྨན་ཆེན་དུང་གི་ལྟེ་བ་མགོ་
མིག་ལ་བྱུགས་པས་དེ་ལས་གྲོལ། ཆུ་སྔོན་ཞེས་པའི་མཚོ་ལ་སྲིན་པོ་མིག་
དམར་གནས་པ་སྨན་མ་ཀི་ར་དང་། ཆུ་སྔོན་གྱི་རི་ལ་མཚན་རྒྱུ་མིག་དམར་
སྲིན་པོ་ལྔ་བརྒྱ་དང་ལྷན་དུ་གནས་པ་དེ་ན་སྨན་ཆེན་དོན་ཡོད་སྦྲུལ་གྱིས་་་་་་
442
་



བསྲུངས་ནས་ཡོད་པ་བྱམས་པ་དང་སྙིང་རྗེས་སྦྲུལ་བསྐྲད་ནས་སྨན་ཐོབ།
དེ་མིག་སྨན་བྱས་པས་སྲིན་པོའི་ཤིང་རྟ་ཞེས་པའི་རིའི་བུག་པ་ཕྲ་མོ་ལས་་་་་་
ཐར། དེ་ནས་ཟངས་ཀྱི་ནགས་སུ་སྡང་མེད་ཅེས་པའི་རིག་པ་བཟླས་པས་
སྦྲུལ་སྦྲམ་ཆེན་སོགས་ཀྱི་འཇིགས་པ་ལས་ཐར། འོད་མའི་ཚེར་མས་གཏམས་
པའི་རི་ལ་རྐང་མཐིལ་དུ་ཟངས་གླེགས་སྦྱར། ཤལ་མ་ལིའི་ནགས། ཆུ་བ་ཚྭ་
ཅན་བདུན། རྩེ་གསུམ་ཞེས་པའི་རི་དང་ཆུ། ལྕགས་རིའི་རྩེ་ཆུ་ཀླུང་ངོས།
ལྕགས་ཕུར་གྱི་རི་ཆུ། བཅོ་བརྒྱད་འཁྱོག་ཅེས་པའི་རི་དང་ཆུ། དུ་བའི་མིག་
ཅེས་པའི་རི་སོགས་སུ་རིམ་པར་བགྲོད་སྐབས། དེར་སྤྲུལ་གདུག་པ་ཡོད་
ཅིང༌། རྩེར་རྡོའི་ཕུག་ན་ནོར་བུ་འོད་ཁུང་དང་སྨན་འཚོ་བྱེད་ཡོད་པ་རྐང་
ལག་སོགས་ལ་བྱུགས་པས་རིག་སྔགས་ཀྱི་སྟོབས་རྒྱས་པས་དེ་དག་གི་གནོད་
པ་ལས་ཐར། ཡང་སྦྲུལ་གནས་པའི་རི་བདུན་དང༌། ཆུ་བོ་མང་དུ་བརྒལ་
ནས་རི་དཀར་པོ་ཤིན་ཏུ་མཐོ་བར་འཛེགས་ཏེ་དཔག་བསམ་ཤིང་གིས་་་་་་་
མཛེས་པའི་རོ་ཧི་ཏ་ཀའི་གྲོང་ཁྱེར་དུ་སླེབས། འདི་ཡན་ལོ་བཅུ་གཉིས་
སོང་། དེར་དེད་དཔོན་མ་གྷ་ནད་ཀྱིས་བཏབ་པ་ལ་སྨན་གྱིས་གསོས། དེས་
ཀྱང་གྲོགས་བྱས་གྲུ་བཏང་སྟེ་སོང་བར་ཆུ་ཁ་དོག་སྣ་ཚོགས་མཐོང་བ་དྲིས་་་་
པར་མ་གྷས་འདིའི་ཐད་དུ་རིན་པོ་ཆེ་སྣ་ཚོགས་ཡོད་པས་མདངས་ཆུ་ལ་་་་་
ཤར་བ་ཡིན་ཚུལ་སྨྲས། དེད་དཔོན་མ་གྷ་འདས་ནས་དེའི་ལུས་ལ་མཆོད་དེ་
རྒྱ་མཚོར་བརྒལ་ནས་རིན་པོ་ཆེའི་རི་ཤིན་ཏུ་མཐོ་བའི་ངོས་དེར་གནོད་སྦྱིན་
སྔོན་པོས་སྨྲས་པ་ལྟར་ས་འཛིན་རྩེ་མོ་གསུམ་པར་ས་ལས་བྱས་པའི་ཐེམ་་་་་
443



སྐས་ལ་འཛེགས་ནས་ཕྱིན། གནོད་སྦྱིན་ཟླ་འོད་ཀྱིས་སྨྲས་པ་ལྟར་རབ་ཏུ་
གསལ་བྱེད་ཀྱི་ཕུག་པ་ནས་རྙེད་པའི་སྨན་དེའི་འོད་ཀྱིས་ཤེལ་གྱི་རི་ལ་སྐས་
ཡོད་པ་སྣང་བས་ཚེགས་མེད་དུ་ཐར། དེའི་ནུབ་སྔར་གྱི་ལྷ་མོས་རྨི་ལམ་དུ་
ལུང་བསྟན་པ་ལྟར། གསེར་དངུལ་བཻཌཱུརྱ་རིན་པོ་ཆེ་སྣ་བཞི་ལས་གྲུབ་པའི་
ཕོ་བྲང་དུ་མཛེས་སྡུག་གི་ཕུལ་དུ་ཕྱིན་པའི་མིའམ་ཅི་མོ་བཞི། བརྒྱད། བཅུ་
དྲུག སོ་གཉིས་རྣམས་ཀྱིས་སྤྱན་དྲངས་མཆོད་པ་ཕུལ་འདོད་པ་ཐམས་ཅད་
ཆར་དུ་འབེབས་ནུས་པའི་ནོར་བུ་རིན་པོ་ཆེ་རེ་རེ་བྱིན་པ་རྣམས་བསྣམས།
མགྱོགས་འགྲོ་རབ་དགའི་སྤྲིན་ཤུགས་བྱ་བ་རླུང་ལས་རྒྱལ་བ་ཞོན་ནས་ཝ་ར་
ཎ་སིར་ཕེབས། རྒྱལ་པོ་ཚངས་བྱིན་འདས་པའི་རྒྱལ་སར་བཀོད་དེ་ཚེས་
བཅོ་ལྔའི་ཉིན་ནོར་བུ་རྣམས་རྒྱལ་མཚན་གྱི་རྩེར་བཀོད་ནས་མཆོད་པས།
དེ་དུས་ཀྱི་འཛམ་གླིང་ལ་དཔག་ཚད་བརྒྱ་སྟོང་ཡོད་པ་ཐམས་ཅད་ཁྱབ་པར་
ཟས་གོས་རིན་པོ་ཆེ་སོགས་གང་འདོད་ཀྱི་ཆར་ཕབ་པས་སྐྱེ་རྒུ་ཐམས་ཅད་་་་
བདེ་བར་བྱས། དེ་དུས་ནོར་གིས་ཚིམས་པར་བྱས་པའི་ཆོམ་རྐུན་རྣམས་ད་
ལྟར་ཡང་ནོར་གྱིས་ཚིམས་པར་བྱས་ཏེ་དགྲ་བཅོམ་ལ་བཀོད་པའོ་ཞེས་་་་་་་
གསུངས་སོ། །
༈ ཡལ་འདབ་བདུན་པ་མུ་ཏིག་གི་འཁྲི་ཤིང་གི་རྟོགས་བརྗོད་ནི། །
བཅོམ་ལྡན་འདས་གྲོང་ཁྱེར་སེར་སྐྱ་ནྱ་གྲོ་དྷའི་ནགས་སུ་བཞུགས་ཏེ། སྐྱེ་
དགུའི་བདག་མོ་འཁོར་མིང་ཆེན་གྱི་ཆུང་མ་སོགས་ཤཱཀྱའི་བུ་མོའི་ཚོགས་ལ་
ཆོས་གསུངས་པ་ན། ཤཱཀྱའི་བུ་མོ་གཞོན་ནུ་མ་ཞིག་རང་གི་མུ་ཏིག་གི་དོ་
444



ཤལ་ལ་བལྟ་ཞིང་ཆགས་པ་མིང་ཆེན་གྱི་ཆུང་མ་ཟླ་འོད་ཀྱིས་རིག་ནས་ཁོ་་་་
མོའི་དོ་ཤལ་མཐོང་ན་འདི་འདྲའི་ང་རྒྱལ་དང་བྲལ་བར་འགྱུར་རོ་སྙམ།
བྲན་མོ་རོ་ཧི་ཏ་དོ་ཤལ་ལེན་དུ་བཏང་བ་ལམ་དུ་བ་དྲུས་མས་བརྡུངས་ཏེ་་་་
སངས་རྒྱས་ལ་དད་བཞིན་ཤི་འཕོས་པའི་སྟོབས་ཀྱིས། སིངྒ་ལའི་རྒྱལ་པོའི་
སྲས་མོར་སྐྱེས། དེ་ཉིད་མངལ་དུ་ཞུགས་པ་དང་སྐྱེས་པའི་དུས་སུ་མུ་ཏིག་
གི་ཆར་བབས་པས་མིང་མུ་ཏིག་འཁྲི་ཤིང་དུ་བཏགས། དེ་ཆེར་སྐྱེས་པ་ན་
རྒྱ་མཚོར་ཞུགས་པའི་མཉན་ཡོད་ཀྱི་ཚོང་བ་སིངྒ་ལའི་རྒྱལ་པོའི་ཕོ་བྲང་དང་
ཉེ་བར་སླེབས་པའི་མཚན་མོ་ཆོས་དོན་ཚིགས་སུ་བཅད་པ་གླུར་བླངས་པ་མུ་
ཏིག་འཁྲི་ཤིང་གིས་ཐོས་ནས་དེ་དག་ལ་དྲིས་པར་རྫོགས་པའི་སངས་རྒྱས་་་་་
བཅོམ་ལྡན་འདས་ཀྱིས་གསུང་ཚུལ་དང་། སངས་རྒྱས་ཀྱི་ཆེ་བའི་བསྔགས་
པ་བརྗོད་པའི་གཏམ་ཐོས་པར་བརྟེན་བཅོམ་ལྡན་འདས་ལ་འཕྲིན་ཡིག་་་་་
ཕུལ་བ་གཟིགས་ཏེ་ལན་དུ་སྐུའི་སྣང་བརྙན། སྐྱབས་འགྲོ་བསླབ་གཞི་རྟེན་
འབྲེལ་ལུགས་འབྱུང་ལུགས་ལྡོག་སོགས་བྲིས། སླར་ཚོང་བ་དག་ལ་བསྐུར་
བ་གྲོང་ཁྱེར་གྱི་དབུས་སུ་ཐང་སྐུ་སེང་ཁྲིར་བཀོད་པ་ལ་བཀུར་སྟི་ཕུན་སུམ་
ཚོགས་པ་བགྱིས། བུ་མོ་འཁྲི་ཤིང་གིས་བདེན་པ་མཐོང་། སངས་རྒྱས་དགེ་
འདུན་བཅས་ལ་མུ་ཏིག་བྲེ་གསུམ་བསྐུར་བ་ཕུལ། དེའི་ཚེ་ཀུན་དགའ་བོས་
དེའི་སྔོན་བྱུང་ཞུས་པ་བཞིན་འབངས་མོ་རོ་ཧི་ཏ་ང་ལ་སེམས་དྭངས་བཞིན་
ཤི་བ་སྨོན་ལམ་གྱི་དབང་གིས་འདིར་སྐྱེས་པ་དང༌། ཡང་ཝ་ར་ཎ་སིར་ནོར་
ཅན་གྱི་ཆུང་མ་རིན་ཆེན་ལྡན་དུ་གྱུར་ཚེ་བདག་པོ་ལྔ་ལམ་དུ་གྱུར་པའི་་་་་་་
445



མཆོད་རྟེན་རྩེར་མུ་ཏིག་གི་དོ་ཤལ་བརྒྱ་སྟོང་རི་བ་ཕུལ་བའི་བསོད་ནམས་་་
དེས་སིངྒ་ལའི་རྒྱལ་པོའི་བུ་མོར་གྱུར་ཅིང་། མུ་ཏིག་གི་ཆར་བབས། སྐྱེ་བ་
གཞན་ལ་མཆོད་ཡུལ་སྨད་པས་ཡུན་རིང་བོར་འབངས་མོར་གྱུར་པའོ་ཞེས་
གསུངས།
༈ ཡལ་འདབ་བརྒྱད་པ་ཁྱིམ་བདག་དཔལ་སྦས་ཀྱི་རྟོགས་བརྗོད་ནི། །
ཡང་གྲོང་ཁྱེར་རྒྱལ་བའི་ཁབ་ཏུ་ཁྱིམ་བདག་དཔལ་སྦས་ཞེས་པ་དེ་ལ་གཅེར་
བུ་པས་སྨྲས་པ། བྱ་རྒོད་ཕུང་བོའི་རི་ཞེས་པར་དགེ་སློང་ལྔ་བརྒྱས་བསྐོར་
བའི་ཀུན་མཁྱེན་དུ་གྲགས་པ་འདིའི་རྟུལ་ཞུགས་ཚུལ་འཆོས་ཁོ་ན་ཡིན་པས་
སྒོ་ཁང་དུ་མེ་དོང་ཆེན་པོ་བརྐོས། ཟས་དུག་ཅན་སྦྱོར་ལ་མགྲོན་དུ་བོས་
ཤིག་ཅེས་སྨྲས་པ་ལྟར་བྱས་ཏེ། ཁྱིམ་བདག་བཅོམ་ལྡན་འདས་ཀྱི་དྲུང་དུ་
སོང་ནས་གདུགས་ཚོད་ལ་སྤྱན་དྲངས་པ་ལྟར་ཚངས་པ་བརྒྱ་བྱིན་སོགས་ཀྱི་
འཁོར་གྱིས་བསྐོར་ནས་ཕེབས་པར། ནང་པའི་དགེ་བསྙེན་ཞིག་སྟོན་པའི་
དྲུང་དུ་འོངས་ནས་རྒྱུ་མཚན་ཞུས་པར། སྟོན་པས་སྔོན་ཀ་ལིང་ཀའི་རྒྱལ་
པོས་འཛམ་བུ་གླིང་ཞེས་པའི་ནགས་ཚལ་བསྲེགས་པ་ན། བདག་བྱ་སྲེག་
པའི་ཕྲུ་གུ་འདབ་གཤོག་མ་སྐྱེས་པར་གྱུར་དུས་མས་ཤིང་སྡོང་ཞིག་གི་རྩེར་་་
བསྐྱལ་བ་ན་བྱམས་པ་བསྒོམས་ཏེ་བདེན་ཚིག་བརྗོད་པས་མེ་ཞི། ཡང་
བདག་རི་བོང་མི་སྐད་སྨྲ་བར་གྱུར་ཚེ། ཐན་པའི་དུས་སུ་རྩ་བ་དང་འབྲས་
བུ་ཟད་ནས་དྲང་སྲོང་གི་ལུས་རིད་པ་མཐོང་ནས། བདག་གི་ཤས་ཁྱེད་ཀྱི་
ལུས་འཚོ་བར་མཛོད་ཅེས་རང་ལུས་མེའི་དབུས་སུ་འཕངས་པ་ན་མེ་པདྨའི་
446



རྫིང་བུ་དང་། རི་བོང་ལྷའི་ལུས་ཅན་དུ་གྱུར་ནས་དྲང་སྲོང་ལ་ཆོས་བསྟན།
དེའི་དུས་སུ་ཡང་མེས་མ་གནོད་ན་ད་ལྟ་ལྟ་ཅི་སྨོས་ཞེས་གསུངས་ནས།
དཔལ་སྦས་ཀྱི་སྒོའི་དྲུང་དུ་མེ་དོང་དུ་ཞབས་བཞག་པ་ཙམ་གྱིས་པདྨོའི་ཚལ་
དུ་གྱུར། དེར་དཔལ་སྦས་ཀྱིས་མཐོང་ནས་འགྱོད་དེ་རང་གི་ངང་ཚུལ་ཞུས།
སྟོན་པས་སྔོན་རྒྱལ་པོ་ཚངས་བྱིན་གྱི་བཙུན་མོ་དཔེ་མེད་མས་ལྷོ་ཕྱོགས་ཀྱི་་
ནགས་སུ་གནས་པའི་རྨ་བྱའི་རྒྱལ་མོ་གསེར་སྣང་ལུས་བཀྲ་ཞིང་། མཆུ་རིན་
ཆེན་ལས་གྲུབ་པ་དེ་མཐོང་བར་འདོད་ནས་རྔོན་པ་དག་ལ་འཛིན་དགོས་ཀྱི་
བཀའ་བསྒྲགས་པ། རྨ་བྱས་རྔོན་པའི་སྲོག་སྐྱོབ་ཕྱིར་འགྲོ་བར་ཁས་བླངས།
རྨ་བྱ་རིན་པོ་ཆེའི་ཤིང་རྟའི་སྟེང་དུ་བཞག་སྟེ་ཕོ་བྲང་དུ་སོང་ནས་བཙུན་མོ་
སོགས་ལ་ཆོས་བཤད། རྒྱལ་པོ་གཡུལ་དུ་སོང་ཤུལ་བཙུན་མོས་བག་
མེད་པའི་སྤྱོད་ངན་བགྱིས་པ་རྨ་བྱས་རྒྱལ་པོ་ལ་བཤད་ཀྱིས་དོགས་ནས་་་་་་
གསོད་པའི་ཕྱིར་དུག་སྦྱར་གྱི་ཁ་ཟས་བྱིན་པས་རྨ་བྱ་སྟོབས་རྒྱས་པར་མཐོང་
བ་ན། གསང་ཚིག་འཆད་ཀྱིས་དོགས་ནས་ཤི་བ་སོགས་མེ་དང་དུག་གིས་མི་
གནོད་པའི་སྐྱེས་རབས་ གསུངས་པས་དཔལ་སྦས་ཀྱིས་མཐོང་ལམ་ཐོབ་
བོ། །
༈ ཡལ་འདབ་དགུ་བ་མེ་སྐྱེས་ཀྱི་རྟོགས་བརྗོད་ནི། སྟོན་པ་འཁོར་
བཅས་མུ་སྟེགས་ཟད་བྱེད་པ་ལ་གུས་པའི་ཁྱིམ་བདག་རབ་བཟང་གི་ཁ་་་་་
བར་བསོད་སྙོམས་ལ་ཕེབས། དེས་གུས་པས་མཆོད་པ་དང་ཞུ་གསོལ་ཕུལ་
བ་བཞིན་ཆུང་མ་བདེ་ལྡན་མའི་མངལ་ན་གནས་པ་བུར་གྱུར་ནས་ལྷ་མིའི་
447



，
ཕུན་ཚོགས་ལ་ལོངས་སྤྱོད་རབ་ཏུ་བྱུང་ནས་དགྲ་བཅོམ་ཐོབ་པར་ལུང་་་་་་་
བསྟན་པའི་གནས་ཚུལ་མུ་སྟེགས་ཧྥུ་རི་ཀ་ལ་རབ་བཟང་གིས་སྨྲས་པས།
དེས་ཕྲག་དོག་གི་དབང་གིས་དེ་དག་ཕྱིན་ཅི་ལོག་ཏུ་བརྗོད་པ་ཁྱིམ་བདག་་་
གིས་བདེན་པར་བཟུང་ནས་ཆུང་མ་ལ་དུག་བྱིན་ཀྱང་མ་ཤི མངལ་ན་
གནས་པ་བསད་པར་འདོད་ནས་ལྟོ་བར་བརྙས་པས་ཆུང་མ་ཤི་བའི་རོ་་་་་
བསིལ་བའི་ཚལ་གྱི་དུར་ཁྲོད་དུ་བསྲེགས་ཚེ། མུ་སྟེགས་རྣམས་སྟོན་པ་ལ་
འཕྱ་བཞིན་འོང་། ཡུལ་དེའི་རྒྱལ་པོ་གཟུགས་ཅན་སྙིང་བོ་སོགས་སྐྱེ་བོ་མང་
པོས་དེ་ཐོས་ནས་འཚོགས། དེར་མངལ་གྱི་བྱིས་པ་དཀུ་བརྟོལ་ནས་ཉི་མ་
བཞིན་དུ་བྱུང་བ། སྟོན་པའི་བཀས་འཚོ་བྱེད་གཞོན་ནུས་བླངས་པ། རྒྱལ་
པོ་གཟུགས་ཅན་སྙིང་བོ་ལ་གཏད་པ་ལ་མེ་སྐྱེས་ཞེས་མིང་བཏགས། རབ་
བཟང་ཞང་བོ་ལ་སྐྲག་ནས་བུ་ཁྱིམ་དུ་བླངས་པ་དང་མཉམ་དུ་ལྷའི་འབྱོར་
བ་ལ་ལོངས་སྤྱོད་ཅིང་། ཆུང་མ་བསད་པའི་ཕྱོགས་དེར་གཙུག་ལག་ཁང་
བརྩིགས་ཡོ་བྱད་བཅས་དགེ་འདུན་དང་བཅས་པ་ལ་ཕུལ། སྟོན་པ་འཁོར་
བཅས་ཀྱིས་དེའི་ཁྱིམ་དུ་བསོད་ནམས་འཕེལ་སླད་དུ་རིན་པོ་ཆེའི་སྣོད་་་་་་
འཛིན་པར་མཛད། ལྷའི་གོས་ཀརྞ་པ་ན་སྟོང་རི་བ་ཞིག་ཡོད་པ་རླུང་གིས་
བསྐྱོད་ནས་གཟུགས་ཅན་སྙིང་བོའི་སྤྱི་བོར་ལྷུང་བ་མཐོང་བས་མེ་སྐྱེས་ཀྱིས་
རང་གི་དཔལ་འབྱོར་རྩྭ་དང་མཚུངས་པར་སེམས། དེའི་ཁྱིམ་གྱི་ལྷའི་དཔལ་
འབྱོར་ལ་རྒྱལ་པོ་ཡ་མཚན་སྐྱེས། ཁྲིར་འཁོད་པ་ལ་ལྷས་སྤོས་དང་བཟའ་
བཏུང་སྣ་ཚོགས་པས་མཆོད། སྦྱིན་པ་རྒྱ་ཆེན་པོ་བཏང་། མ་སྐྱེས་དགྲ་ལ་
448



རིན་པོ་ཆེས་གང་བའི་རང་ཁྱིམ་ནོར་བཅས་ལན་དྲུག་གི་བར་བྱིན་ཀྱང་ཕུན་
ཚོགས་མེ་སྐྱེས་ཁོ་ནའི་རྗེས་སུ་འབྲངས། ནོར་བརྐུ་བར་མངགས་པ་རྣམས་
བཟུང་ནས་སླར་བཏང་། ཕུན་ཚོགས་ཐམས་ཅད་བློས་བཏང་སྟེ་ཚུར་ཤོག་
གིས་བསྙེན་པར་རྫོགས། དགྲ་བཅོམ་ཐོབ་པ་དེའི་སྔོན་མཐའ་གསུང་བ། །
སྔོན་གྲོང་ཁྱེར་གཉེན་ལྡན་དུ་ཁྱིམ་བདག་མ་གདམས་པས། སངས་རྒྱས་
རྣམ་གཟིགས་འཁོར་དགེ་སློང་སྟོང་ཕྲག་དྲུག་ཅུ་རྩ་གཉིས་དང་བཅས་པ་ལ་
ཟླ་བ་གསུམ་དུ་བསྙེན་བཀུར་ཞུས། རྒྱལ་པོ་གཉེན་ལྡན་གྱིས་ཀྱང་དེ་བཞིན་
བསྙེན་བཀུར་བྱས། ཡོ་བྱད་སྣ་ཚོགས་ཀྱིས་མཆོད་པ་མཐོང་ནས་སླར་ཡང་
མ་གདམས་པ་ལ་བརྒྱ་བྱིན་གྱིས་གྲོགས་བྱས། སྟོན་པ་འཁོར་བཅས་ལ་ལྷའི་
འབྱོར་བ་ཕུན་ཚོགས་པས་མཆོད་དེ་སྨོན་ལམ་བཏབ་པའི་སྟོབས་ཀྱིས་མེ་་་་
སྐྱེས་འདིས་སངས་རྒྱས་མཉེས་པར་བྱས། བདེན་པ་མཐོང་བས་རྒྱལ་པོ་
གཉེན་ལྡན་ལ་ཚིག་རྩུབ་མོ་སྨྲས་པས། སྐྱེ་བ་ལྔ་བརྒྱར་མ་དང་ལྷན་དུ་མེར་
བསྲེགས། ཐ་མ་མེ་སྐྱེས་འདི་ཡིན་ནོ་ཞེས་གསུངས།
༈ ཡལ་འདབ་བཅུ་བ་མངལ་ནས་འབྱུང་བ་བསྟན་པའི་རྟོགས་བརྗོད་
ནི། སྔོན་བཅོམ་ལྡན་འདས་གྲོང་ཁྱེར་ཙམ་པ་ཀ་དང་ཉེ་བའི་པདྨའི་རྫིང་གི་
འགྲམ་ངོགས་ན་བཞུགས་དུས། ཀུན་དགའ་བོས་སྐྱེ་བོའི་སྤྱོད་ཚུལ་ཞུས་
པའི་ལན་དུ། བྱ་དཀར་ནག་འདྲེས་མའི་ལས་ཀྱིས་བཅིངས་པའི་ལུས་ཅན་
རྣམས་གང་དུ་སྐྱེས་ཀྱང་སྡུག་བསྔལ་སྣ་ཚོགས་མྱོང་ཚུལ་ནི། སྙོམས་འཇུག་
གི་ཚེ་མངལ་དུ་ཉིང་མཚམས་སྦྱོར་བ། ཟླ་དགུ་ཞག་བཅུ་འདས་མངལ་ནས་
449



ཕྱིར་བཙའ་བ། སྔ་མའི་བག་ཆགས་ཀྱིས་ནུ་ཞོ་འཐུང་བ། བྱིས་པའི་དུས་སུ་
རྩེ་དགས་རོལ་པ། ལང་ཚོ་དར་བབས་ཀྱི་སྐབས་བདེ་བ་སྣ་ཚོགས་ལ་ལོངས་
སྤྱོད་པ། རྒས་པ་སླེབས་ཏེ་སྐྲ་དཀར་གཉེར་མའི་དུས་སུ་ལུས་པོ་མི་སྡུག་
པར་འགྱུར་བ། ན་བའི་སྡུག་བསྔལ་སྣ་ཚོགས་ཀྱིས་ཉམ་ཐག་པར་བྱེད་པ།
དགེ་བ་དང་ལེགས་ལམ་མ་བསྒྲུབས་པའི་མི་དམྱལ་བའི་ཟངས་ཆེན་དུ་
འཚོད་པ་ལ་སོགས་པའི་ཚ་གྲང་གི་སྡུག་བསྔལ་མྱོང་བར་འགྱུར་བ་སོགས་་་་
མངལ་ནས་འབྱུང་བའི་གནས་ཚུལ་སྟོན་པར་མཛད་དོ། །
༈ ཡལ་འདབ་བཅུ་གཅིག་པ་མཛེས་དགའ་བོའི་རྟོགས་བརྗོད་ནི།
ཟས་གཙང་གི་སྲས་ཆུང་བ་དགའ་བོ་ཆུང་མ་ལ་ཆགས་པས་རབ་ཏུ་འབྱུང་
མ་འདོད། རིང་ཞིག་སྟོན་པ་འཁོར་བཅས་བསོད་སྙོམས་ལ་ཕེབས་དུས།
དགའ་བོའི་སྒོར་གསེར་གྱི་འོད་ཟེར་བཏང་བས་ཁྱིམ་འོད་ཀྱིས་གང་། །
དགའ་བོས་ཕྱག་བྱས་ཏེ་གསེར་སྣོད་དུ་བསོད་སྙོམས་མངར་བ་ཁྱེར་དུས་་་་་
ཕེབས་ཟིན་པས་ཆུང་མས་བཤོལ་བཏབ་ཀྱང་བདག་མྱུར་དུ་འོང་ཞེས་སྟོན་
པའི་རྗེས་སུ་འབྲངས་ནས་གཙུག་ལག་ཁང་དུ་ཕྱིན། སྟོན་པས་ནན་གྱིས་
རྟུལ་ཞུགས་ལོངས་གསུངས་པ་དང་མཉམ་དུ་རབ་བྱུང་རང་བབས་སུ་བྱུང་།
སྐྱེས་བུ་ཆེན་པོའི་མཚན་སུམ་ཅུ་དང་ལྡན་པར་གྱུར། འོན་ཀྱང་འདོད་པར་
ཆགས་པས་རྡོའི་ངོས་སུ་དགའ་མའི་གཟུགས་བྲིས་ནས་མཆི་མ་ལྷུང་བ་འོད་
སྲུངས་ཆེན་པོས་མཐོང་ནས་སྟོན་པ་ལ་ཞུས་པ་ན། ཆགས་བྲལ་གྱི་གདམས་
པ་བསྟན་ནས་ཕྱག་བདར་པར་བསྐོས་ཏེ་རྡུལ་མི་ཟད་པར་བྱིན་གྱིས་་
450



བརླབས། སྒོ་བཅད་དེ་འགྲོ་བསམ། གཅིག་བཅད་པས་གཅིག་ཕྱེ་བར་གྱུར་
པ་བཞག་ནས་བྲོས་པ་སྟོན་པས་མཁྱེན་ནས་ལམ་དུ་ཕེབས་པར་མཇལ་ཏེ་་་་
སླར་ཁང་སྐྱོང་དུ་བསྐོས། ཡང་ཆག་ཆག་འདེབས་པའི་ཆུ་ལེན་པའི་ལམ་དུ་
ཁྱིམ་དུ་འབྲོས་པར་བརྩམས་པ། སྟོན་པས་རི་བོ་སྤོས་ངད་ལྡན་དུ་རྫུ་འཕྲུལ་
གྱིས་འཁྱེར་ཏེ་སྤྲ་མོ་ཞར་མ་བསྟན། དྲི་ལན་མཛད་མཐར་དགའ་བོ་ལ་སུམ་
ཅུ་རྩ་གསུམ་གྱི་ལྷ་གནས་དང་དམྱལ་གནས་འཇིགས་སུ་རུང་བ་བསྟན་པས་
ཚུལ་ཁྲིམས་ཡང་དག་པར་བསྲུངས་ཤིང་དགྲ་བཅོམ་ཐོབ་པ། དེ་ཡང་སྔོན་
སྐྱེ་རྒུའི་ཚེ་ལོ་བརྒྱད་ཁྲི་བར་གྱུར་དུས་དགའ་བོ་འདིས་བདག་ཨ་རུ་ཎས་་་་་
སངས་རྒྱས་རྣམ་གཟིགས་ཀྱི་མཆོད་རྟེན་བཞེངས་པའི་བྱེད་པ་པོ་བྱམས་་་་་
ལྡན་དུ་གྱུར། དེའི་ཚེ་དགེ་འདུན་ལ་བསྲོ་ཁང་དང་སྐུ་ཁྲུས་ཕུལ་བ་དང་།
དེའི་ཕྱི་མ་ཁྱིམ་བདག་ཏུ་གྱུར་ནས་རང་སངས་རྒྱས་ཀྱི་ཉེ་གནས་བྱས། རང་
སངས་རྒྱས་ཀྱི་སྐུ་གདུང་མཆོད་རྟེན་བགྱིས་པ་དང་། ཡང་རྒྱལ་པོ་ཀྲི་ཀྲིས་
སངས་རྒྱས་འོད་སྲུངས་ཀྱི་མཆོད་རྟེན་རིན་ཆེན་བདུན་ལས་གྲུབ་པ་་་་་་་་
བཞེངས་དུས་ཀྲི་ཀྲིའི་བུ་ལེགས་སྐྱེས་སུ་གྱུར་ནས་གསེར་གྱི་གདུགས་་་་་་་་་
བཙུགས་ཤིང་སྨོན་ལམ་བཏབ་པས་ད་ལྟ་ཤཱཀྱའི་རིགས་སུ་སྐྱེས་ཤིང་དག་་་་་་
བཅོམ་ཐོབ་བོ་ཞེས་གསུངས།
༈ ཡལ་འདབ་བཅུ་གཉིས་པ་འཕགས་སྐྱེས་པོའི་རྟོགས་བརྗོད་ནི། ཤཱཀྱ་
མིང་ཅན་གྱི་ཆུང་མས་ཕྲེང་ལྡན་མ་མེ་ཏོག་འཐུ་བར་མངགས། དེས་སངས་
རྒྱས་ཕེབས་པ་མཐོང་ནས་བསོད་སྙོམས་ཕུལ་ཏེ་བྲན་མོ་དང་དབུལ་མོར་མི་
451



འགྱུར་བའི་སྨོན་ལམ་བཏབ། ཕའི་གྲོགས་པོ་བྲམ་ཟེས་དེའི་ལག་རིས་ལ་
བལྟས་ནས་སའི་བདག་པོའི་དགའ་མར་འགྱུར་བར་ལུང་བསྟན། དེ་ནས་
དཔྱིད་དུས་རྒྱལ་པོ་གསལ་རྒྱལ་རི་དྭགས་རྔོན་པར་སོང་བས་ཕྲེང་ལྡན་མ་་་་
མཐོང་ཞིང་། དེས་ཁྲོན་པའི་སྟེང་གི་ཆུ་བསིལ་བ་དྲངས་ལག་པས་རྒྱལ་པོའི་
རྐང་བ་མཉེས་པ་ན། དེ་ལྷའི་རེག་བྱ་ཅན་ཡིན་པས་ཡིད་ཚིམས་ཤིང་མིང་
ཆེན་ལ་བསླངས་པ་རྒྱན་གྱིས་བརྒྱན་ཏེ་ཕུལ། དེ་དང་ལྷན་ཅིག་གླང་བོ་ལ་
ཞོན་ནས་ཀོ་ས་ལར་སོང་། སྟོན་པས་དེའི་རྒྱུ་སྔོན་བྲམ་ཟེ་ཐེག་མཆོག་གི་
ཆུང་མ་མཛེས་མས་ཞང་བོ་རང་སངས་རྒྱས་ལ་བསོད་སྙོམས་ཟླ་བ་གསུམ་དུ་
ཕུལ་ནས་སྨོན་ལམ་བཏབ་པས་ཕྲེང་ལྡན་མ་རྒྱལ་པོའི་བཙུན་མོར་གྱུར་པར་
གསུངས། དེ་གཉིས་ཀྱི་སྲས་འཕགས་སྐྱེས་པོ་དང་། བློན་པོའི་བུ་མ་ལ་
གནོད་གཉིས་སེར་སྐྱར་སླེབས་ཚེ། ཤཱཀྱའི་གཞོན་ནུ་རྣམས་ཀྱིས་ངེད་ཀྱི་
འབངས་མོའི་བུ་ཞེས་བརྙས་པ་འཁོན་དུ་འཛིན་ཕྱིར་རྒྱལ་སྲིད་འདོད་པ་་་་
ཡབ་ཀྱིས་ཤེས་ནས་གསལ་རྒྱལ་འཁོར་བཅས་སྟོན་པའི་དྲུང་དུ་ཆོས་ཉན་དུ་
སོང་ཤུལ། བློན་པོ་རྣམས་ཀྱིས་འཕགས་སྐྱེས་པོ་རྒྱལ་སྲིད་དུ་བཀོད། དེར་མ་
སྐྱེས་དགྲའི་སྐྱེད་ཚལ་དུ་གསལ་རྒྱལ་གྱིས་ལ་ཕུག་རྙིང་བ་ཟོས། བ་ཚྭ་ཅན་གྱི་
ཆུ་འཐུངས་པས་མ་ཞུ་བའི་ནད་ཀྱིས་གྲོངས་པ་དེའི་སྔོན་བྱུང་སྟོན་པས་་་་་་་
གསུང་བ། གསལ་རྒྱལ་འདི་སྔོན་བྲམ་ཟེ་རབ་བདེ་ཞེས་པར་གྱུར་ཚེ་རང་གི་
ཟས་སུ་བྱེད་རྒྱུའི་ལ་ཕུག་མའི་ལག་ཏུ་བཞག་ནས་ཁྲུས་བྱེད་པའི་བར་ལ། ལ་
ཕུག་དེ་མས་རང་སངས་རྒྱས་ཞིག་ལ་ཕུལ། མས་ཁོ་ལ་དགེ་བ་ལ་རྗེས་སུ་ཡི་
452
-



རང་བར་གྱིས་ཤིག་ཅེས་བརྗོད་པས། བདག་གི་ལ་ཕུག་ཟ་བ་ཁྱོད་མ་ཞུ་བའི་
ནད་ཀྱིས་སྲོག་དང་བྲལ་བར་ཤོག་ཅིག་ཅེས་ཚིག་རྩུབ་མོ་སྨྲས་པས་སྐྱེ་བ་་་་་
བརྒྱ་སྟོང་མང་པོར་མ་ཞུ་བའི་ནད་ཀྱིས་ཤི་བ་ཡིན་ནོ་ཞེས་གསུངས། དེ་ནས་
འཕགས་སྐྱེས་པོ་དང་མ་ལ་གནོད་གཉིས་ཀྱིས་ཤཱཀྱའི་སྟེང་དུ་དམག་དྲངས་
ནས་འོངས་པས་བདག་ཅག་གི་སྟོན་པ་སེར་སྐྱའི་ཉེ་འདབས་ཀྱི་ཤིང་སྐམ་་་་
འོག་ཏུ་བཞུགས་པ་མཐོང་ནས་རྟ་ལས་བབས་ཏེ་ལྗོན་བཟང་བསིལ་གྲིབ་་་་
བཏང་བ་ཅི་ལགས་ཞུས་པར། ཤཱཀྱ་འདི་དག་གཉེན་ཡིན་པས་འདིའི་ཤིང་
སྐམ་ལ་ཡང་དགའ་བ་སྐྱེས་པ་ཡིན་ཞེས་གསུངས་པར་བརྟེན་རེ་ཞིག་ཕྱིར་་་་་
ལོག སྟོན་པས་ཤཱཀྱ་རྣམས་ལ་ཆོས་བསྟན་ནས་འབྲས་བུ་བཞི་ལ་བཀོད།
སླར་ཡང་དམག་དཔུང་བསྐུལ་ཏེ་མིང་ཆེན་གྱི་གཟུགས་ཆུར་ནུབ་རེག་བར་
ཤཱཀྱ་རྣམས་མི་གསོད་པར་བྱས། དེའི་བར་ལ་སེམས་ཅན་ལས་མཐུན་པ་
རྣམས་བྲོས། ལས་བསགས་པ་ཤཱཀྱ་སྟོང་ཕྲག་བདུན་ཅུ་རྩ་བདུན་བསད།
སྟོན་པས་དེ་དག་གི་སྔོན་གྱི་ལས་དགེ་སློང་རྣམས་ལ་གསུང་བ། སྔོན་ཤཱཀྱ་
རྣམས་ཉ་བ་ལྔ་བརྒྱར་གྱུར་ཚེ་འཕགས་སྐྱེས་པོ་དང་མ་ལ་གནོད་ཉ་གཉིས་
སུ་གྱུར་པ་ཤིང་སྡོང་ལ་བཏགས། དགོས་དུས་སུ་ཤ་གཅོད་པར་བྱེད་ཚེ།
བདག་ཉས་སྐད་ངན་འདོན་པར་རྒོད་པའི་བྱིས་པ་ཞིག་ཏུ་སྐྱེས་པས་ཤཱཀྱ་་་་
ཕམ་པའི་ཉིན་དབུ་བསྙུང་བར་གྱུར། ཡང་ཤཱཀྱ་རྣམས་ཆོམ་རྐུན་པར་གྱུར་
དུས་མི་གཉིས་གསོན་པོར་མེར་བསྲེགས་པ་དེ་ནི་འཕགས་སྐྱེས་པོ་དང་མ་ལ་
གནོད་གཉིས་ཡིན། སྔོན་སངས་རྒྱས་འོད་སྲུངས་ཀྱིས་དགེ་སློང་དག་ལ་
453



རྐང་ལག་སྐུམས་ཤིག་པར་སྨྲས་པས་ལས་ཀྱིས་གཞོན་ནུ་མ་དང་ཁྱེའུ་སྟོང་་་་
ཕྲག་གི་རྐང་ལག་བཅད་ཚེ། སྟོན་པས་ཐུགས་དགོངས་བཏང་བ་ཙམ་
གྱིས་ལྷའི་བུ་མོ་བདེ་སོགས་ཀྱིས་རས་ཟུང་ལྔ་བརྒྱ་དང་མ་དྲོས་པའི་ཆུ་ཁྱེར་
འོངས་པ་དེས་རེག་པས་ལག་པ་སླར་སྐྱེས། དེ་རྣམས་བཅོམ་ལྡན་འདས་ལ་
སེམས་དད་བཞིན་ཤི་བས་ལྷའི་བུ་མོར་སྐྱེས་དྲུང་དུ་འོངས་ནས་ཆོས་བསྟན།
འཕགས་སྐྱེས་པོ་འཁོར་བཅས་ཀྱིས་སྟོན་པས་འབྱུང་འགྱུར་གསུང་བ་ཐོས་་་་
པས་རྫིང་བུ་ཀ་བ་གཅིག་པའི་ཁང་བཟང་དུ་མེ་མ་བུས་པར་གནས་ཀྱང་།
མེ་ཤེལ་ལ་བརྟེན་ནས་མེ་མཆེད་པས་ཚིག་སྟེ་དམྱལ་བར་ལྷུང་བས། ལས་ཀྱི་
རྣམ་སྨིན་མཐོང་ཆོས་ལ་མངོན་དུ་གྱུར་པའོ། ། །
༈ ཡལ་འདབ་བཅུ་གསུམ་པ་འཕྲོག་མ་བ ཏུལ་བའི་རྟོགས་བརྗོད་ནི།
བཅོམ་ལྡན་འདས་འོད་མའི་ཚལ་ན་བཞུགས་དུས་གྲོང་ཁྱེར་གྱི་བྱིས་པ་གང་
བཙས་འཆི་བ་རྒྱལ་པོ་གཟུགས་ཅན་སྙིང་བོ་ལ་ལྷས་ལུང་བསྟན་ནས་སྟོན་པ་
ལ་འཕྲོག་མ་འདུལ་བར་ཞུས་པ་བཞིན། སྟོན་པས་འཕྲོག་མའི་བུ་ཐ་ཆུང་
དགའ་བྱེད་ལྷུང་བཟེད་དུ་སྦེད། འཕྲོག་མས་སྨྲེ་སྔགས་བརྗོད་བཞིན་རི་རབ།
གླིང་བཞི། རྒྱ་མཚོ། ལྷའི་གནས་སོགས་ཕྱོགས་ཀུན་ཏུ་བཙལ་ཡང་མ་རྙེད་
པའི་མཐར། རྣམ་སྲས་ཀྱིས་སྟོན་པའི་དྲུང་དུ་འགྲོ་བར་བསྐུལ་ཏེ་སངས་རྒྱས་
ལ་ཞུས་པས། ཁྱོད་ལ་བུ་ལྔ་བརྒྱ་ཡོད་པ་ལས་གཅིག་དང་བྲལ་བའི་མྱ་ངན་
འདི་ཙམ་ཡོད་ན། གྲོང་ཁྱེར་པ་རྣམས་ལ་བུ་རེ་རེ་ཡོད་པ་ཁྱོད་ཀྱིས་ཟོས་
པའི་སྡུག་བསྔལ་ཇི་ལྟར་བཟོད་ཅེས་སོགས་དྲི་རྨེད་མང་པོའི་མཐར་གཞན་
454



ལ་འཚེ་བ་ལས་ལོག་སྟེ། བསླབ་པའི་གཞི་ལ་བཀོད། བུ་ཐ་ཆུང་ཕྱིར་གནང་།
སྔོན་གྲོང་ཁྱེར་རྒྱལ་པོའི་ཁབ་ཏུ་སྐྱེས་པ་འགའ་ཞིག་གིས། འཕྲོག་མ་མོ་འདི་
བ་རྫི་མོ་མངལ་ཁུར་དང་ལྡན་པར་གྱུར་པ་མཛེས་ཤིང་ཡིད་དུ་འོང་བར་་་་་་
མཐོང་ནས་འདོད་པ་སྤྱད་པའི་ཆགས་པས་མངལ་ནས་དེའི་མངལ་དམར་་་
པོར་གྱུར་པ་ཞིག་ནས་ལྟུང་། དེའི་སྐབས་རང་སངས་རྒྱས་ཤིག་ལ་དར་བ་
བཙོང་བའི་རིན་གྱི་ཨ་མ་ལྔ་བརྒྱ་ཕུལ་བའི་སྟོབས་ཀྱིས་ད་ལྟ་བུ་ལྔ་བརྒྱ་དང་
ལྡན་པའི་གནོད་སྦྱིན་རྫུ་འཕྲུལ་ཅན་དུ་སྐྱེས། གྲོང་ཁྱེར་གྱི་བྱིས་པའི་སྲོག་ལ་
རྒོལ་ཞིང་མཐར་ང་ལ་སྐྱབས་སུ་སོང་ནས་བསླབ་པའི་གཞི་ཐོབ་པའོ་ཞེས་་་་་
གསུངས།
༈ ཡལ་འདབ་བཅུ་བཞི་བ་ཆོ་འཕྲུལ་གྱི་རྟོགས་བརྗོད་ནི། བཅོམ་ལྡན་
འདས་འོད་མའི་ཚལ་ན་བཞུགས་དུས་མུ་སྟེགས་སྟོན་པ་དྲུག་ཕྲག་དོག་སྐྱེས་
ཏེ་གཟུགས་ཅན་སྙིང་བོ་ལ་གོའུ་ཏ་མ་དང་རྫུ་འཕྲུལ་འགྲན་པར་ཞུས་ཀྱང་།
དེས་ཚིག་དུ་མའི་སྒོ་ནས་བཟློག དེར་སྟོན་པ་འཁོར་བཅས་རྒྱལ་བྱེད་ཚལ་
དུ་ཕེབས་པ་ན། མུ་སྟེགས་ཟད་བྱེད་པ་རྣམས་ཀྱིས་སྔར་ལྟར་གསལ་རྒྱལ་ལ་
ཞུས། དེས་སྟོན་པའི་སྙན་དུ་གསོལ་བས་ཞལ་བཞེས་མཛད། དེའི་སྐབས་
རྒྱལ་པོའི་སྤུན་ག་ལ་ཞེས་པ་ཕོ་བྲང་གི་ཉེ་འཁོར་དུ་རྒྱུ་བའི་ཕྲག་པར་བཙུན་
མོའི་རྒྱན་གྱི་མེ་ཏོག་ལྷུང་བར་བརྟེན་གཞན་གྱིས་ཕྲ་མ་བཅུག་པའི་རྐྱེན་གྱིས་
རྐང་ལག་བཅད་ཚེ། དེའི་གཉེན་རྣམས་ཀྱིས་མུ་སྟེགས་སྟོན་པ་རྣམས་ལ་
གསོ་བར་ཞུས་པ་སྐྱོབ་ཐབས་མེད་པར་སྐྱེངས་ནས་སོང་། སྟོན་པའི་བཀས་
455



ཀུན་དགའ་བོས་བདེན་ཚིག་གིས་སླར་གསོས་ཏེ་ཉེ་གནས་སུ་གྱུར། དེ་ནས་
ཆོ་འཕྲུལ་གྱི་ཁང་བར་སེངྒེའི་ཁྲིར་སྟོན་པ་བཞུགས། མུ་སྟེགས་སྟོན་པ་དྲུག་
དང་སྐྱེ་བོའི་ཚོགས་མང་དུ་འདུས། ས་གཞི་དཔག་བསམ་ཤིང་གིས་བརྒྱན། །
སྟོན་པའི་སྐུ་ལས་མེ་འོད་དང་བདུད་རྩིའི་ཆར་རྒྱུན་སྤྲོས། སྐུ་དྲུང་དུ་
རིན་པོ་ཆེའི་པདྨ་དམར་པོ་འཁྲུངས་པར་སངས་རྒྱས་དུ་མའི་སྐུ་གཟུགས་་་་་
བཞུགས། ལྷ་དྲི་ཟ་མིའམ་ཅི་སོགས་ཀྱིས་རོལ་མོ་སྣ་ཚོགས་བསྒྲགས། མེ་ཏོག་
གི་ཆར་བབས། མུ་སྟེགས་རྣམས་དྲེགས་པ་ཉམས། ཕྱག་རྡོར་གྱིས་ཆར་རླུང་
དྲག་པོ་སྤྲོས། མུ་སྟེགས་འཁོར་བཅས་བདས་ཏེ་སའི་ཁུང་བུར་བྲོས། དེའི་ཚེ་
སྟོན་པས་འཇིགས་པས་ཉེན་པའི་མི་རྣམས་ནི། ཞེས་སོགས་གསུངས་སོ། །
༈ ཡལ་འདབ་བཅོ་ལྔ་བ་ལྷ་བབས་ཀྱི་རྟོགས་བརྗོད་ནི། བདག་ཅག་གི་
སྟོན་པས་སུམ་ཅུ་རྩ་གསུམ་གྱི་ཤིང་ཡོངས་འདུ་ས་བརྟོལ་གྱི་དྲུང་ཆོས་བཟང་
ལྷའི་མདུན་སར་དབྱར་གནས་མཛད། ལྷའི་ཚོགས་མང་པོ་ལ་ཆོས་སྟོན་པའི་
སྐབས་མི་ཡུལ་དུ་གནས་པའི་འཁོར་རྣམས་ཀྱིས་མོའུ་འགལ་གྱི་བུ་ལ་བསྐུལ་
ཏེ། རྫུ་འཕྲུལ་གྱིས་བྱོན་ནས་མི་ཡུལ་དུ་འབྱོན་པར་གསོལ་བ་བཏབ་པ་
བཞིན་ཞལ་གྱིས་བཞེས། བརྒྱ་བྱིན་གྱིས་སྤྲུལ་བའི་གསེར་དངུལ་བཻཌཱུརྱའི་
སྐས་ལ་རེས་ཞབས་བ་ཞག་རེས་ནམ་མཁའ་ལ་ཕེབས་ཚུལ་མཛད་དེ། ཨུ་
དུམ་ཝ་རའི་ནགས་ཀྱི་གནས་སུ་བབས། དེའི་ཚེ་དགེ་སློང་མ་ཨུཏྤ་ལའི་
མདོག་འཁོར་ལོ་བསྒྱུར་རྒྱལ་གྱི་གཟུགས་ཀྱིས་འོངས་ནས་མཇལ་བར་འཆར་
ཀས་ངོ་ཤེས། དགེ་སློང་རྣམས་ཀྱིས་འཆར་ཀས་ཨུཏྤ་ལའི་མདོག་ཤེས་པའི་
456



རྒྱུ་མཚན་ཞུས་ཏེ་གསུང་བ། སྔོན་ཝ་ར་ཎ་སིར་དེད་དཔོན་ནོར་ཆེན་གྱི་ཆུང་
མ་ནོར་ལྡན་ལ་མངལ་ཆགས། དེ་གཉིས་ཕན་ཚུན་འབྲལ་མ་ཕོད་པར་རྒྱ་
མཚོར་གྲུ་གཟིངས་ལ་བརྟེན་ནས་སོང་། གྲུ་ཞིག་སྟེ་དེད་དཔོན་འདས།
ཆུང་མས་ཤིང་དུམ་ཞིག་བཟུང་སྟེ་ཀ་རེ་རུ་ཀའི་གླིང་དུ་སླེབས། བྱའི་རྒྱལ་པོ་
གཤོག་བཟང་གི་ཁང་བར་ཕྱིན་པས་བྱིས་པ་ཞིག་བཙས། སླར་བྱའི་རྒྱལ་པོ་
དང་འགྲོགས་པའི་ཚེ་དེ་དང་བུད་མེད་གཉིས་ལ་ཕ་དང་མཚུངས་པའི་བུ་་་་
ཞིག་བཙས་པ་ལ། པདྨའི་བཞིན་ཞེས་བཏགས་པ་དེས་རྒྱལ་སྲིད་བཟུང་། །
དེས་ཕུ་བོ་རྒྱབ་ཏུ་ཁུར་ནས་ཝ་ར་ཎ་སིར་སོང་སྟེ། རྒྱལ་པོ་ཚངས་བྱིན་རྡོ་རྗེ་
སྡེར་མོས་བསད། ཕུ་བོ་རྒྱལ་སར་བཀོད། བློན་པོའི་ཚོགས་ལ་རྒྱལ་པོ་ཆེན་
པོ་འདི་ལ་སུ་མི་གུས་པ་དེ་ངས་སྐད་ཅིག་ལ་རླག་པར་བྱེད་ཅེས་སྨྲས། དེའི་
ཚེ་གླང་མོའི་ཕྲུ་གུ་ཕྱེད་ཕྱིར་ཐོན། ཕྱེད་མ་ཐོན་པ་ལ་བུད་མེད་དག་པའི་
ལག་ས་རེག་ན་གྲོལ་བར་འགྱུར་ཞེས་རྩིས་པས་ལུང་བསྟན་པ་ལྟར། གླང་
རྫི་མོ་ཞིག་གིས་བདེན་ཚིག་བརྗོད། ལག་པས་རེག་པས་མངལ་གྲོལ། རྒྱལ་
པོས་བ་རྫི་མོའི་བུ་མོ་སོ་སུམ་བཱ་བག་མར་བླངས། ནམ་ཞིག་དེ་ཉིད་བྲམ་ཟེ་
བུ་མྱུར་འགྲོ་ཞེས་པ་མིག་ལོང་བ་ཞིག་དང་ལུས་འདྲེས་པ་ཤེས་ཏེ། དེ་གཉིས་
བོང་བུ་ལ་བསྐྱོན་ནས་དུར་ཁྲོད་ཀྱི་ནགས་སུ་བཏང་། མྱུར་འགྲོའི་བུ་གྲོང་
བ་རྣམས་ཀྱིས་ཆོམ་རྐུན་དུ་འཁྲུལ་ནས་བསད། དེར་བུ་མོ་སོ་སུམ་བཱའི་རྒྱན་
ཆོམ་རྐུན་གྱིས་ཕྲོགས་ནས་རྒྱུན་མེད་པར་གཅེར་བུར་ཆུ་ཀླུང་ཀ་ར་ན་དའི་་་
འགྲམ་དུ་གནས་པ་དང་། ཝ་ཞིག་གིས་ཆུའི་ཁར་ཉ་འཕྱོ་བ་མཐོང་ནས་
457



ཁའི་ཤ་བཏང་བ་བྱས་ཁྱེར། ཉ་ཆུ་ནང་དུ་སོང་བ་གཉིས་ཀ་མ་ཐོབ་པ་ལ་
ཕན་ཚུན་དགོད་རེས་བྱས་མཐར། ཝས་རྒྱལ་པོ་ལ་སོ་སུམ་བཱ་བདེན་པ་དང་
ལྡན་པར་སྨྲས་པས། སླར་རྒྱན་ལ་སོགས་པ་བསྐུར་ཏེ་རྒྱལ་པོའི་ཆུང་མར་
བླངས། དེ་དུས་ཀྱི་སོ་སུམ་བཱ་ད་ལྟ་ཨུཏྤ་ལའི་མདོག་ཡིན། བྲམ་ཟེའི་བུ་མྱུར་
འགྲོ་འཆར་ཀ་ཡིན་ནོ་ཞེས་གསུངས།
༈ ཡལ་དབ་བཅུ་དྲུག་པ་བྲག་ངེས་པར་འཕངས་པའི་རྟོགས་བརྗོད་ནི།
བཅོམ་ལྡན་འདས་གྱད་ཀྱི་གནས་ཀུ་ཤའི་གྲོང་ཁྱེར་དུ་ཕེབས་ཚེ། གྱད་པ་
རྣམས་ཀྱིས་གྲོང་ཁྱེར་ཕྱག་བདར་བྱས། ཆུ་བོ་དབྱིག་ལྡན་གྱི་དབུས་སུ་རྡོ་
ཆེན་པོ་གྱེན་དུ་འདོམ་བཅོ་ལྔ་དང་རྒྱུར་འདོམ་བརྒྱད་ཅན་ཞིག་ཡོད་པ་སྤྱད་
རྣམས་ཀྱིས་བཤགས་ཤིང་རྐོ་བ་ཐག་པ་དང་རྟ་གླང་གིས་འདྲེན་པ་སོགས་་་་
བྱས་ནས་ཟླ་བ་སོང་ཡང་སྟོང་ཕྲག་གི་ཆ་ཡང་མ་ཟད་པས་སྟོན་པ་དེར་་་་་་་
ཕེབས་ཏེ་ཞབས་གཡས་ཀྱི་མཛུབ་མོས་བྱུང་། ཕྱག་གཡོན་པས་གཡས་པའི་
མཐིལ་དུ་བཞག་ནས་གྱེན་དུ་ཚངས་པའི་འཇིག་རྟེན་གྱི་མཐར་འཕངས་་་་་་
པའི་སྒྲ་ལས་ཆོས་ཀྱི་སྡོམ་བཞིའི་སྒྲ་གྲགས། སླར་ཕྱག་ཏུ་བབས་པ་ཞལ་གྱི་
རླུང་གིས་རྡུལ་ཕྲན་དུ་བྱས་ཕྱོགས་སུ་འཐོར། ཡང་གཅིག་ཏུ་བསྡུས་སྔར་
བཞིན་གྱུར་པ་གནས་གཞན་དུ་བཞག་པའི་སྟེང་དུ་བཞུགས་ནས་སྟོབས་ཀྱི་
བསྔགས་པ་རྒྱ་ཆེར་གསུངས་ཏེ་འབྲས་བུ་བཞི་ལ་བཀོད་དོ། །
༈ ཡལ་འདབ་བཅུ་བདུན་པ་བྱམས་པ་ལུང་བསྟན་པའི་རྟོགས་བརྗོད་
ནི། སྟོན་པ་འཁོར་བཅས་ཀླུ་རྣམས་ཀྱི་གདེངས་ཀས་ཟམ་པ་བྱས་ཏེ་ཆུ་བོ་
458



གངྒཱའི་ཕ་རོལ་ཏུ་ཕེབས། དེར་ཀླུ་རྣམས་དང་དགེ་སློང་རྣམས་ལ་སྔོན་་གྱི་
རྒྱལ་པོ་སྒྲ་ཆེན་པོའི་མཆོད་སྡོང་སྲིད་དུ་འདོམ་སྟོང་སྦོམ་དུ་འདོམ་དྲུག་ཅུ་་་
ཡོད་པ་བླངས་ནས་བསྟན། དེའི་སྔོན་བྱུང་ཞུས་པར། ལྷ་ལས་འཕོས་པའི་
མང་བཀུར་རྒྱལ་པོས་དགེ་བའི་བསམ་པ་མི་བརྗེད་པའི་སླད་དུ་ལྷའི་དབང
བོའི་བཀས་བི་ཤྭ་ཀརྨས་རིན་པོ་ཆེ་སྣ་ཚོགས་ལས་གྲུབ་པའི་མཆོད་སྡོང་་་་་་་
བཞེངས་ཚེ། སྐྱེ་བོ་རྣམས་ལྟད་མོས་གཡེངས་པར་ཞིང་ལས་རྒྱུན་ཆད་པས་
ལོ་ཏོག་མ་སྨིན། རྒྱལ་པོའི་བང་མཛོད་ཟད་པར་གྱུར་པ་ན། མཆོད་སྡོང་དེ་
གངྒཱའི་ཆུར་འཕངས། སྔོན་སངས་རྒྱས་རིན་ཆེན་གཙུག་ལ་ནོར་ལྷའི་བུས་
མཆོད་དེ་དུང་སྒྲ་ཆེན་པོ་བུས་པའི་འབྲས་བུར་འཁོར་བསྒྱུར་དུང་དུ་འགྱུར་
བ་དང་། རྒྱལ་པོ་ནོར་གྱིས་འཁོར་བསྒྱུར་གྱིས་ཀྱང་ཕྱག་བགྱིད་པ་ཞིག་ཏུ་
གྱུར་པར་སྨོན་ལམ་བཏབ་པས། སངས་རྒྱས་བྱམས་པར་འགྱུར་བར་ལུང་
བསྟན་པ་ལྟར། མ་འོངས་སྐྱེ་རྒུ་ཚེ་ལོ་བརྒྱད་ཁྲིའི་དུས་སུ་འཁོར་བསྒྱུར་དུང་
ལ་རྒྱལ་པོ་ཆེ ན་པོ་བཞིས་མཆོད་རྟེན་འདི་གཏེར་ཆེན་པོ་བཞི་དང་ལྷན་དུ་
ཕུལ། རྒྱལ་པོས་བྲམ་ཟེའི་བུ་བྱམས་པ་ལ་སྦྱིན། དེར་བྲམ་ཟེའི་བུ་བརྒྱད་ཁྲི་
ལ་སོགས་པས་དུམ་བུར་བྱས་པས་འཇིག་རྟེན་དུ་དབུལ་བོ་མེད་པར་བྱས། །
མཆོད་སྡོང་མི་རྟག་པར་མཐོང་ནས་སྐྱོ་སྟེ་ལམ་ལ་བརྩོན་པས་སངས་རྒྱས་་་
བྱམས་པར་གྱུར། དེ་ཉིན་རྒྱལ་པོ་དང་བཙུན་མོ་བློན་པོ་བྲན་བཅས་སྟོང་
ཕྲག་བརྒྱད་ཅུ་རབ་ཏུ་བྱུང་ཞིང་། དེ་གཉིས་ཀྱིས་དག་པ་བྱས་ཚུལ། སྔོན་
ཡུལ་དབུས་སུ་ནོར་ལྷའི་བུ་དང་། ནོར་གྱིས་བསྒྱུར་བ་གཉིས་འབྱོར་བ་
459



འགྲན་པས་འཁྲུགས་ཏེ། ནོར་གྱིས་བསྒྱུར་བའི་དམག་དཔུང་ནོར་ལྷའི་བུའི་
གྲོང་ཁྱེར་དུ་འོངས་ཚེ། སངས་རྒྱས་རིན་ཆེན་གཙུག་ལ་མཆོད་པ་འབུལ་བ་
མཐོང་ནས། ནོར་ལྷའི་བུ་ཡང་བསོད་ནམས་ཆེ་བར་བསམས་ཏེ་འཁོན་
ཞི། དེ་གཉིས་ཀྱིས་ལྷན་ཅིག་ཏུ་མཆོད་པ་རྒྱ་ཆེན་པོ་ཕུལ་ཏེ་སྨོན་ལམ་བཏབ་
པའི་འབྲས་བུ་ཡིན་ནོ་ཞེས་གསུངས།
༈ ཡལ་འདབ་བཅོ་བརྒྱད་པ་མེ་ལོང་བཞིན་གྱི་རྟོགས་བརྗོད་ནི།།
འཕགས་པ་འོད་སྲུངས་ཆེན་པོ་ལ་མཛེ་ནད་ཀྱིས་གཟིར་བའི་བུད་མེད་ཅིག་
གིས་དང་བའི་སེམས་ཀྱིས་གཞན་ལས་བསླངས་པའི་འབྲས་ཀྱི་བསོད་སྙོམས་
ཕུལ་བའི་མཐུས། དགའ་ལྡན་དུ་སྐྱེས་པ་གསལ་རྒྱལ་གྱིས་ཐོས་ནས་སྦྱིན་པ་
ལ་སྤྲོ་བས་སྟོན་པ་འཁོར་བཅས་ལ་མཆོད་སྟོན་རྒྱ་ཆེན་པོ་བྱས། མཛེ་མོ་དེ་
ཉིད་སྔོན་ཞིང་ལས་བྱེད་པའི་དབུལ་བོ་ཞིག་བཀྲེས་ཤིང་ངལ་བར་གནས་པ་
ན། མས་ཟན་ཆང་གཅིག་བྱིན་པ་ཟ་བར་བརྩམས་ཏེ་ལག་པ་བཀྲུ་བའི་ཚེ།
རང་སངས་རྒྱས་ཞིག་བྱོན་པར་སེམས་དང་བས་ཕུལ་བའི་མཐུས། བརྒྱ་
བྱིན་དུ་ལན་དྲུག་དང་། ཉན་ཡོད་ཀྱི་རྒྱལ་པོར་ལན་དྲུག་ཏུ་སྐྱེས། ད་ལྟ་
གསལ་རྒྱལ་དུ་གྱུར་པར་གསུངས། རྒྱལ་པོས་ཞལ་ཟས་རོ་བརྒྱ་བ་དང་།
དགེ་སློང་རེ་རེ་ལ་གོས་འབུམ་རི་བ་འབྲུ་མར་གྱི་མར་མེ་བྱེ་བ་སོགས་ཕུལ།
དུས་དེར་དབུལ་མོ་ཞིག་གིས་རྫ་ཆག་གི་ནང་དུ་མར་མེ་ཕུལ་ནས་དགེ་བ་་་་་
འདིས་བདག་མ་འོངས་སྐྱེ་རྒུ་ཚེ་ལོ་བརྒྱ་བའི་དུས་ཁྱོད་ལྟ་བུའི་སངས་རྒྱས་
སུ་གྱུར་ཅིག་ཅེས་སྨོན་ལམ་བཏབ་པར་མར་མེ་ཡུན་རིང་བོར་མ་ཟད་ཚེ།
460



ཤཱཀྱ་ཐུབ་པ་ཞེས་པའི་སངས་རྒྱས་སུ་འགྱུར་བར་ལུང་བསྟན་པ། གསལ་
རྒྱལ་གྱིས་སླར་ཡང་མར་མེ་མང་པོ་ཕུལ་ནས་བྱང་ཆུབ་ཏུ་ལུང་སྟོན་པར་་་་་
གསོལ་བ། དེའི་ང་རྒྱལ་བསལ་ཕྱིར། དེའི་རྒྱུར་ཡེ་ཤེས་གཙོ་ཆེ་ཞིང་སྦྱིན་པ་
ཙམ་གྱིས་ཐོབ་པར་མི་ནུས་ཚུལ། སྔོན་བདག་མེ་ལོང་གདོང་སོགས་སུ་སྐྱེས་
སྐབས་ཡང་སྦྱིན་པ་མང་དུ་བཏང་བས་བསོད་ནམས་ཐོབ་ཀྱང་བྱང་ཆུབ་མ་
ཐོབ་པའི་རབས་མང་དུ་གསུངས།
༈ ཡལ་འདབ་བཅུ་དགུ་བ་ཤཱ་རིའི་བུ་རབ་ཏུ་བྱུང་བའི་རྟོགས་བརྗོད་
ནི། སངས་རྒྱས་འོད་མའི་ཚལ་བྱ་ཀ་ལན་ཏ་ན་བཞུགས་པ་ན། པང་ནས་
སྐྱེས་དང་ཉེ་རྒྱལ་གཉིས་ཚུར་ཤོག་གིས་བསྙེན་པར་རྫོགས་ཤིང་དགྲ་བཅོམ་
ཐོབ། དེའི་ཚེ་ཤཱ་རིའི་བུ་འདི་སྔོན་བུད་མེད་སུར་བི་ཀར་གྱུར་དུས། དེའི་
མིང་པོས་རང་སངས་རྒྱས་ལ་བསྙེན་བཀུར་བྱས། རང་སངས་རྒྱས་ཀྱི་ཆོས་
གོས་ཆན་པས་འདྲ་ཞིང་ཁབ་ཀྱིས་འབིགས་པའི་དགེ་རྩས་ཤེས་རབ་རྣོ་བ་་་་
དང་ཟབ་པར་གྱུར་ཅིག །ཅེས་སྨོན་ལམ་བཏབ་པས། ཤཱ་རིའི་བུ་ཤེས་རབ་
ཆེན་པོ་དང་ལྡན་པར་གྱུར་པ་དང་། ཡང་འདི་སྔོན་བློ་གྲོས་ཆེན་པོ་ཞེས་
པའི་རྒྱལ་བུར་གྱུར་ཚེ། རབ་ཏུ་བྱུང་ན་འདོད་ཀྱང་ཕས་ཐབས་དུ་མས་
བཟློག ནམ་ཞིག་རྒྱལ་བུས་གླང་ཆེན་ཞོན་ནས་ལམ་དུ་འགྲོ་བ་ན་རྒན་པོ་
རབ་ཏུ་བྱུང་བར་འདོད་པ་དབུལ་བོ་ཞིག་མཐོང་ནས། ལྷུང་བཟེད་ཆོས་
གོས་སོགས་འཚོ་བའི་ཡོ་བྱད་གང་དགོས་བྱིན་ནས་རབ་ཏུ་འབྱུང་བར་་་་་་་
བསྐུལ། རྒན་པོས་ཀྱང་རིང་བོ་མ་ལོན་པར་རང་སངས་རྒྱས་ཐོབ་སྟེ། རྒྱལ་
461



བུ་ལ་རྫུ་འཕྲུལ་བསྟན་པས། དད་དེ་བདག་དེང་ཕྱིན་ཆད་དམན་པའི་
རིགས་ཤེས་རབ་ཆེ་ཞིང་འབྱོར་བ་ཅུང་ཟད་དང་ལྡན་པར་ཤོག །ཅེས་སྨོན་
ལམ་བཏབ་པས། ད་ལྟ་ཟློས་གར་མཁན་གྱི་རིགས་སུ་འཁྲུངས་པ་དང་།
སྔོན་དབུལ་བོ་ལས་བྱེད་པར་གྱུར་པ་ན་རྫོགས་པའི་སངས་རྒྱས་ཤིག་གིས་དེ་
ལ་ཐུགས་བརྩེ་བས་ལྷུང་བཟེད་དང་ཆོས་གོས་བྱིན། རྫུ་འཕྲུལ་མང་དུ་
བསྟན་དད་དེ་སྨོན་ལམ་བཏབ་པ་དང་། སྐྱེ་བ་གཞན་ལ་འོད་སྲུངས་ཀྱི་
བསྟན་པ་ལ་རབ་ཏུ་བྱུང་བས་ད་ལྟ་དགྲ་བཅོམ་ཐོབ་པར་གྱུར་པའོ་ཞེས་་་་་་་
གསུངས།
༈ ཡལ་འདབ་ཉི་ཤུ་བ་གྲོ་བཞིན་བྱེ་བ་རྣའི་རྟོགས་བརྗོད་ནི། མཉན་
ཡོད་གྱི་གྲོང་ཁྱེར་དུ། ཁྱིམ་བདག་སྟོབས་ཀྱི་སྡེ་དང་ཆུང་མ་རྒྱལ་སྡེ་གཉིས་ལ་
བྱིས་པ་སྐར་མ་གྲོ་བཞིན་ལ་རིན་པོ་ཆེ་རིན་ཐང་བྲལ་བའི་རྣ་རྒྱན་དང་་་་་་
བཅས་སྐྱེས་པས་གྲོ་བཞིན་བྱེ་བ་རྣ་ཞེས་མིང་བཏགས། དེ་ཆེར་སྐྱེས་པ་ན་
ནོར་བསྒྲུབ་ཕྱིར་རྒྱ་མཚོར་འགྲོ་བ་ཕས་བཀག་ཀྱང་ཆུ་གཏེར་ཆེན་པོར་གྲུས་
བརྒལ་ནས་མི་མེད་པའི་ལམ་ཕྱོགས་གཅིག་ཏུ་གཉིད་ལོག་སྟེ་ཚོང་བ་རྣམས་
སོང་བ་མ་ཤེས། སད་ཚེ་བོང་བུ་གཉིས་དེད་ནས་རང་ཡུལ་དུ་འགྲོ་བའི་
བསམ་པས་ལྷོ་ཕྱོགས་སུ་སོང་། སྐོམ་ཏེ་ཆུ་བཙལ་བས་ལྕགས་ཀྱི་གྲོང་ཁྱེར་
དང་། གཤིན་རྗེ་མདོག་ནག་མིག་དམར་བ་མཐོང་ནས་ཆུ་བསླངས། ཆུའི་སྒྲ་
སྨྲས་པ་ཙམ་གྱིས་ཡི་དྭགས་ཆུ་རྒྱུས་ཙམ་ལུས་པ་དུ་མ་གཟིགས། ཡང་སོང་
བར་ཡི་དྭགས་དེ་འདྲ་མང་དུ་མཐོང་ནས་གྲོ་བཞིན་སྐྱེས་ཀྱིས་ཁྱེད་རྣམས་་་་ •
462



འདི་ལྟར་གྱུར་པ་ཅི་ཞེས་དྲིས་པར། དེ་དག་གིས་སྔོན་སྦྱིན་པ་མ་བཏང་བས་
འདིར་ལྷགས་ཤིང་ཡུལ་བ་ཉེ་དུ་སོགས་ལ་དགེ་བ་འདི་ལྟར་སྒྲུབས་ཤིག་ཅེས་
བསྐུལ་ཚིག་སྨྲས། དེ་ནས་ཡང་སོང་བར་ཉི་ནུབ་དུས། གཞལ་ཡས་ཁང་ཡིད་
འོང་དང་། དེའི་ནང་དུ་སྐྱེས་བུ་གཅིག་ལྷའི་བུ་མོ་བཞི་དང་ལྷན་ཅིག་རྩེ་བ་
མཐོང་། བྱེ་བ་རྣ་ལ་བཟའ་བཏུང་སྣ་ཚོགས་བྱིན། ཉི་མ་ཤར་བ་ན་དེ་
རྣམས་མི་སྣང་བར་གྱུར་ནས་སྐྱེས་བུ་ས་ལ་ལྷུང་སྟེ་ཁྱི་འཇིགས་རུང་མ་་་་་
པོས་ཟ་བ་མཐོང་། ཡང་དྲི་རྨེད་བགྱིས་པར་ཁོ་བོ་ནི་ཉིན་མོ་སྲོག་གཅོད་
ཅིང་མཚན་མོ་ཚུལ་ཁྲིམས་བསྲུང་བ་ཞིག་གི་སྐྱེ་བ་ཡིན་ཟེར། ཡང་སོང་བར་
ལྷའི་གཞལ་ཡས་ཁང་ཞིག་གི་ནང་དུ་ཉི་མ་འཆར་དུས་ལྷ་མོ་ཞིག་དང་སྐྱེས་
བུ་ཞིག་མཐོང་། བྱེ་བ་རྣར་སྔར་བཞིན་མཆོད། ཉི་ནུབ་མེད་པར་གྱུར་ནས་
སྐྱེས་བུ་དེ་སྦྲུལ་གཟུགས་ཀྱིས་ལན་བདུན་དཀྲིས་ནས་སྤྱི་བོའི་ཀླད་ཁྲག་ཟ་བ་
ཉིན་མོ་ལོག་གཡེམ་སྤང་ལ། མཚན་མོ་མ་སྤངས་པའི་སྐྱེ་བ་དང་། ཡང་སོང་
བ་ན་ནོར་བུའི་གཞལ་མེད་ཁང་གི་ནང་དུ་ཁྲི་ལ་ལྷ་མོ་མཛེས་མ་གཅིག་་་་་་
འདུག ཁྲིའི་རྐང་བ་བཞི་ཡི་དྭགས་རེ་རེས་བཏེགས་ནས་འདུག ལྷ་མོ་
དེས་གྲོ་བཞིན་སྐྱེས་ལ་བཟའ་བཏུང་གིས་མཆོད། བྱེ་བ་རྣས་ཡི་དྭགས་
རྣམས་སྙིང་རྗེ་ནས་ཟས་སྐལ་བྱིན་པ་ན། དེ་རྣམས་སོ་སོའི་ཁར་སོང་བ་ཙམ་
གྱིས་ཕུབ་མ། ལྕགས་ཀྱི་ཐོ་ལུམ། རང་ཤ རྣག་ཁྲག་སོགས་སུ་གྱུར་པ་
མཐོང་། ལྷ་མོས་འདི་ནི་སྔོན་ནོར་གྲོང་དུ་འཕགས་པ་ཀ་ཏྱཱ་ནར་ཁོ་མོས་
དད་པས་བསོད་སྙོམས་ཕུལ་བས་སུམ་རྩེན་དུ་སྐྱེ་ངེས་པ་སྨོན་ལམ་ལོག་པས་
463



ཡི་དྭགས་མཐུ་ཅན་དུ་སྐྱེས། བདག་གི་ཁྱོ་བོ་སོགས་ཀྱིས་ཕུབ་མ། ཐོ་ལུམ།
རང་ཤ རྣག་ཁྲག་རྣམས་ཟོ་ཞེས་ཁྲོ་ཚིག་སྨྲས་པས་ངག་གི་ཉེས་པ་དང་
མཐུན་པར་འདིར་སྐྱེས་ཚུལ་བཤད། དེ་ནས་ཉལ་བ་ན་ཡུད་ཙམ་གྱིས་རང་
ཡུལ་གྱི་སྐྱེད་མོས་ཚལ་དུ་ཐོན། ཕ་མ་དང་འཕྲད། འཕགས་པ་ཀ་ཏྱཱ་ན་ལས་
རབ་ཏུ་བྱུང་དགྲ་བཅོམ་ཐོབ། རྒྱལ་བྱེད་ཚལ་དུ་སྟོན་པར་མཇལ། དེའི་ཚེ་
སྔོན་རྒྱལ་པོ་ཀྲི་ཀྲིས་སངས་རྒྱས་འོད་སྲུངས་ཀྱི་སྐུ་གདུང་རིན་པོ་ཆེ་སྣ་་་་་་་་
བདུན་གྱིས་བཞེངས་པ་ཞིག་རལ་དུ་སོང་བ་ལ། དེད་དཔོན་ནོར་སྦྱིན་གྱིས་
རང་གི་རྣ་རྒྱན་སོགས་ནོར་མང་པོ་མཆོད་རྟེན་གསོ་བའི་ཆ་རྐྱེན་དུ་ཕུལ།
མཆོད་པ་བྱས་པའི་འབྲས་བུར་སྐྱེས་ཙམ་ནས་གསེར་གྱི་རྣ་རྒྱན་དང་བཅས་
པ་འབྱོར་ལྡན་དུ་གྱུར། རྒྱ་མཚོར་འགྲོ་དུས་ཕ་མ་ལ་ཚིག་རྩུབ་སྨྲས་པས་ངལ་
དུབ་ཆེན་པོ་མྱངས་པར་གསུངས་སོ། །
༈ ཡལ་འདབ་ཉེར་གཅིག་པ་ཨ་མྲ་སྐྱོང་མའི་རྟོགས་བརྗོད་ནི། གྲོང་ཁྱེར་
མི་ཐི་ལར། རྒྱལ་པོ་འཕགས་སྐྱེས་པོ། ཡོན་ཏན་ལྡན་པའི་བློན་པོ་དུམ་བུ།
དེ་གཉིས་ཕྲ་མས་མ་མཐུན་པར་བློན་པོ་འཁོར་བཅས་ཡུལ་ཡངས་པ་ཅན་
དུ་ཕྱིན། ཡུལ་དེའི་རྒྱལ་པོ་བྱས། བློན་པོའི་བུ་སེངྒེ་ལ་བུ་མོ་ཙེ་ལ་དང་ཉེ་
བའི་ཙི་ལ་གཉིས་ཡོད་པས། མཚན་བརྟགས་པས་ཙི་ལའི་བུས་ཕ་གསོད་པ་
དང་། ཉེ་བའི་ཙོ་ལའི་བུ་ཡོན་ཏན་དང་ལྡན་པར་བསྟན་པ་ལྟར། རྒྱལ་པོ་
གཟུགས་ཅན་སྙིང་བོས་དྲང་སྲོང་གཅིག་ཉེས་མེད་དུ་བསད་པས། དེས་
བདག་འདིའི་བཙུན་མོའི་མངལ་དུ་སྐྱེས་ནས་རྒྱལ་པོ་གསོད་པར་གྱུར་ཅིག་
464



ཅེས་སྨོན་ལམ་ལོག་འདེབས་བྱས་པས། ཆུང་མ་ཙི་ལའི་མངལ་དུ་ཞུགས་
ནས་འཕགས་སྐྱེས་པོར་བཏགས་པ་དེས་ཕ་གཟུགས་སྙིང་བསད་པ་དང་།
ཡང་ཡངས་པ་ཅན་དུ་ཨ་མྲའི་ནགས་ཆུ་ཤིང་གི་སྡོང་བོ་ལས་མཛེས་མ་་་་་
བཙས་པ། སྐྱེ་བོ་ཐམས་ཅད་དེའི་གཟི་བརྗིད་ཀྱིས་མནན་ནས་ལྟ་བ་ཙམ་
ཡང་མི་ནུས་པ་ཞིག་ཡོད་པ་གཟུགས་ཅན་སྙིང་བོ་དང་ལྷན་ཅིག་ཞག་བདུན་
གནས་པས་མངལ་ཆགས། བུ་ཅུང་ཟད་ནར་སོན་པ་ན་གཟུགས་ཅན་སྙིང་
བོའི་དྲུང་དུ་བསྐྱལ་ནས་མིང་འཇིགས་མེད་དུ་བཏགས། དེར་སྟོན་པས་ཨ་
མྲ་སྐྱོང་མ་ནི་སྔོན་བཙུན་མོའི་སྐྱེད་ཚལ་སྲུང་བ་ཕྲེང་མར་གྱུར་ཚེ། རང་
སངས་རྒྱས་ཤིག་ལ་རྒྱལ་པོ་ལ་འོས་པའི་ཙུ་ཏའི་མེ་ཏོག་གིས་མཆོད་པ་བྱས་
སྨོན་ལམ་བཏབ་པས། མངལ་ལ་མ་སྐྱེས་ཤིང་། མཆོག་ཏུ་མཛེས་པའི་ལུས་
དང་ལྡན་པ་རྒྱལ་པོའི་བཙུན་མོར་གྱུར་པ་ཡིན་ནོ་ཞེས་གསུངས།
༈ ཡལ་འདབ་ཉེར་གཉིས་པ་རྒྱལ་བྱེད་ཚལ་ཡོངས་སུ་བཟུང་བའི་རྟོགས་
བརྗོད་ནི། མཉན་ཡོད་དུ་ཁྱིམ་བདག་སྦྱིན་པའི་བུ་རབ་སྦྱིན་གྱིས་ཆུང་དུས་
ནས་རྒྱན་ཐམས་ཅད་སློང་བ་ལ་སྟེར་བ། ཕས་དེ་ལས་བཟློག་པར་ཆུ་འགྲམ་
དུ་གཏེར་བླངས་ནས་བསྟན། ཕ་འདས་རྗེས་དབུལ་བ་དང་མགོན་མེད་པ་
རྣམས་ལ་ཅི་འདོད་སྦྱིན་པས་མིང་མགོན་མེད་ཟས་སྦྱིན་དུ་གྲགས། དེས་བུ་
ལ་མ་ག་དྷའི་ནོར་ཆེན་གྱི་བུ་མོ་སློང་ཕྱིར་བྲམ་ཟེ་བདུད་རྩིའི་ཕུང་བོ་བཏང་
བ་ཤིང་རྟ་གླང་བོ་རྟ་འབངས་མོ་གསེར་སྲང་རྣམས་བརྒྱ་ཕྲག་རེ་སྦྱིན་པར་་་་
ཁས་བླངས། སློང་མཁན་གྱི་བྲམ་ཟེ་དེ་མ་ཞུ་བའི་ནད་གྱིས་ཉེན་ནས་ཁང་
་
465



བའི་ཕྱིར་བཏོན་པ་ཤཱ་རིའི་བུ་དང་མོའུ་འགལ་གྱི་བུ་གཉིས་ཕྱོགས་དེར་བྱོན་
ནས་མི་གཙང་བ་བཀྲུས་ཆོས་བསྟན་པས་རྒྱལ་ཆེན་རིགས་བཞིར་སྐྱེས་རྣམ་
ཐོས་སྲས་ཀྱིས་མ་ག་དྷའི་སྒོ་སྲུང་དུ་བསྐོས། མགོན་མེད་ཟས་སྦྱིན་གྱིས་
སངས་རྒྱས་དགེ་འདུན་གྱི་མཚན་ཐོས་པ་ཙམ་གྱིས་དད་བཞིན་མཚན་ཐུན་
ལྷག་མ་ལ་ཞལ་བལྟ་བར་འདོད་པས་སྒོ་ཁང་དུ་སོང་བ་ན། ལྷར་སྐྱེས་པའི་
བྲམ་ཟེ་དང་འཕྲད། དེས་བཅོམ་ལྡན་འདས་བསིལ་བའི་ཚལ་ན་བཞུགས་པ་
དེར་སོང་ཞེས་བསྐུལ་བ་ལྟར་མཇལ་ཏེ་བདེན་བཞིའི་ཆོས་བསྟན་པས་རྒྱུན་
ཞུགས་ཐོབ། མཉན་ཡོད་དུ་གཙུག་ལག་ཁང་བརྩིགས་པའི་ཞལ་ཏ་བར་ཤཱ་
རིའི་བུ་མངགས། རྒྱལ་བྱེད་གཞོན་ནུ་འདིས་གཙུག་ལག་ཁང་གི་སྒོ་ཁང་
བཞེངས་པའི་ཚལ་ལ་གསེར་སྲང་བྱེ་བ་གཤིབས་པའི་རིན་བཅལ། ནགས་
ཚལ་དེར་ཐིག་བཏབ། ལྷས་ཀྱང་གྲོགས་བྱས་མུ་སྟེགས་རྣམས་ཞེ་སྡང་གིས་
བར་ཆད་བརྩམས་པར་ཤཱ་རིའི་བུ་དང་རྫུ་འཕྲུལ་འགྲན་པས། མུ་སྟེགས་
སྟོན་པ་མིག་དམར་གྱིས་མིག་འཕྲུལ་གྱིས་ས་ཧཱ་ཀ་རའི་ལྗོན་པ་སྤྲུལ་བ། ཤཱ་
རིའི་བུས་སྤྲུལ་བའི་གླང་བོ་དུ་མས་བརྫིས། ཡང་སྦྲུལ་ནག་མགོ་བདུན་སྤྲུལ་
བ། སྤྲུལ་བའི་བྱ་ཁྱུང་གིས་མེད་པར་བྱས། ཡང་དེས་བཀུག་པའི་རོ་ལངས་
བྱུང་བ། སྔགས་ཀྱི་ཕུར་བུས་བཏབ་སྟེ། ཕྱིར་ལོག་ནས་མུ་སྟེགས་པ་གསོད་
དུ་སོང་བ་ན། ཤཱ་རིའི་བུ་ལ་སྐྱབས་སུ་སོང་ནས་རང་ཏུ་བྱུང་དགྲ་བཅོམ་
ཐོབ་མུ་སྟེགས་པའི་འཁོར་རྣམས་བདེན་པ་ལ་བཀོད། དེར་ཤཱ་རིའི་བུས་
མགོན་མེད་ཟས་སྦྱིན་ལ་འཛུམ་པ་དང་བཅས། འདིར་གཙུག་ལག་ཁང་གི་
466



ཐིག་བཏབ་པ་དང་མཉམ་དུ་དགའ་ལྡན་དུ་ཐིག་ཤར། འདིར་གྲུབ་དུས་
དེར་ཡང་གསེར་གྱི་ཁང་བཟང་གྲུབ་བོ་ཞེས་གསུངས་པས་ཁྱིམ་བདག་་
དགའ་བ་གཉིས་ལྡན་དུ་སྐྱེས། དེར་སྟོན་པ་འཁོར་བཅས་སྤྱན་དྲངས།
གཙུག་ལག་ཁང་ཕུལ་བར། སྟོན་པས་འདས་མ་འོངས་ད་ལྟར་གྱི་སངས་རྒྱས་
རྣམས་ལ་མགོན་མེད་ཟས་སྦྱིན་འདིས་ས་འདིར་གཙུག་ལག་ཁང་བྱས་ཏེ་་་་
ཡང་ཡང་ཕུལ་བའི་རབས་མང་དུ་གསུངས། ཁྱིམ་བདག་གསེར་སྦྱིན་དུ་གྱུར་
དུས་རང་སངས་རྒྱས་ཀྱི་སྐུ་གདུང་ལ་རིན་པོ་ཆེའི་བུམ་པ་བཟོས་ནས་སྨོན་་་་
ལམ་བཏབ་པས། ད་ལྟ་རིན་པོ་ཆེའི་གཏེར་མཐོང་བ་ཡིན་ནོ་ཞེས་གསུངས།
༈ ཡལ་འདབ་ཉེར་གསུམ་པ་ཡབ་སྲས་མཇལ་བའི་རྟོགས་བརྗོད་ནི། །
ཡབ་ཟས་གཙང་མས་རང་སྲས་སྟོན་པ་མཇལ་འདོད་ཀྱིས་འཆར་ཀ་ཕོ་ཉར་
མངགས་པ། ད་ཆོག་གིས་རབ་ཏུ་བྱུང་ཞིང་འཕྲིན་ཁྱེར་ནས་རྒྱལ་པོ་ལ་
སྟོན་པ་ཞག་བདུན་ན་འབྱོན་པར་འགྱུར་རོ་ཞེས་ཞུས། རྒྱལ་པོས་རྒྱ་གྲོ་དྷའི་
ཀུན་དགའ་ར་བར་གཙུག་ལག་ཁང་བཞེངས། ཞག་བདུན་ནས་བཅོམ་ལྡན་
འདས་དགེ་སློང་གི་ཚོགས་ཀྱིས་བསྐོར་ལྷའི་ཚོགས་ཀྱིས་མཆོད་བཞིན་ནམ་་་
མཁའ་ལས་ཕེབས་ནས་རིན་པོ་ཆེའི་ཁྲིར་བཞུགས། གདུལ་བྱ་རང་རང་གི་
བློ་དང་འཚམས་པའི་ཆོས་གསུངས། ཤཱཀྱ་ཁྲི་ཕྲག་བཅུ་གསུམ་ལྷག་བདེན་པ་
མཐོང་བ་ལ་བཀོད། མོའུ་འགལ་བུས་ཟས་གཙང་མ་ལ་རྫུ་འཕྲུལ་སྣ་ཚོགས་
པ་མང་དུ་བསྟན་པས་བདག་གི་བུ་ཁོ་ན་ཡོན་ཏན་དང་ལྡན་སྙམ་པའི་ང་་་་་་
རྒྱལ་བྲལ་ཡང་། སྟོན་པ་ལ་སྔར་འདྲིས་ཆེ་བས་དད་པ་ཆེ་བ་མ་སྐྱེས་པ་ལ།
467



སྟོན་པས་ལྷའི་དབང་བོར་བཀའ་བསྒོས་ཏེ། རིན་པོ་ཆེ་གསེར་ལས་གྲུབ་
པའི་གཙུག་ལག་ཁང་བཞེངས། ཚངས་པ་དང་བརྒྱ་བྱིན་སོགས་དབང་ཆེ་
བའི་ལྷ་དུ་མ་ལ་ཆོས་སྟོན་པའི་སྒོ་དྲུང་དུ་རྒྱལ་ཆེན་བཞི་འཁོད། ཟས་
གཙང་ལ་རྒྱལ་པོ་བཞིས་སྟོན་པས་ལྷ་རྣམས་ལ་ཆོས་སྟོན་པའི་ནང་དུ་མ་་་་་
འགྲོ་ཞིག་ཅེས་བཀག་པས་ང་རྒྱལ་བྲལ། རྒྱུན་དུ་ཞུགས་པའི་འབྲས་བུ་ཐོབ།
ཉེ་བར་འཁོར་དང་བཟང་ལྡན་གཉིས་ཀྱི་སྔོན་བྱུང་ཡང་གསུངས་སོ། །
༈ ཡལ་འདབ་ཉེར་བཞི་བ་ཐམས་ཅད་སྒྲོལ་གྱི་རྟོགས་བརྗོད་ནི། གྲོང་
ཁྱེར་སྣ་ཚོགས་ཞེས་པར་རྒྱལ་པོ་ཐམས་ཅད་བཤེས་གཉེན་གྱི་བུ་ཐམས་ཅད་
སྒྲོལ་གྱིས་སྦྱིན་པ་རྒྱ་ཆེན་པོ་བགྱིས་པའི་གྲགས་པར་བརྟེན་བྲམ་ཟེ་ཞིག་སློང་
མོར་འོངས་པ་ལ་ཤིང་རྟ་རིན་པོ་ཆེ་དུ་མས་སྤྲས་པ་བྱིན་པ་ན། ཡབ་རྒྱལ་
པོས་རྒྱལ་སྲིད་ཉམས་ཀྱིས་དོགས་ནས་བློན་པོ་རྣམས་དང་བགྲོས་ཏེ་རྒྱལ་བུ་
ལ་ངའི་ཡུལ་དུ་མ་འདུག་པར་སོང་ཞེས་བསྐྲད། རྒྱལ་བུས་རང་གི་ཆུང་མ་མ་
དྲི། བུ་གཞོན་ནུ་དྲི་ལྡན། བུ་མོ་བཀྲ་ཤིས་སྣ་རྣམས་དང་བཅས་ཤིང་རྟར་
ཞུགས་ཏེ་ནགས་སུ་སོང་། བཙུན་མོ་མེ་ཏོག་འབྲས་བུ་འཐུ་བར་སོང་ཤུལ་
བྲམ་ཟེ་ཞིག་ལ་སྲས་སྲས་མོ་གཉིས་སྦྱིན་པར་བཏང་། མ་དྲི་ལ་དེའི་ཚུལ་
སྨྲས་པས་བརྒྱལ་བར་གྱུར། བརྒྱ་བྱིན་གྱིས་སྤྲུལ་བའི་བྲམ་ཟེ་ལ་བཙུན་མོ་
སྦྱིན་པས། བཙུན་མོ་མྱ་ངན་གྱིས་གདུངས་ཀྱང་རྒྱལ་བུའི་བཀའ་མ་བཅག་
པར་འགྲོ་བར་བརྩམས་ཚེ། བརྒྱ་བྱིན་གྱིས་རང་གཟུགས་བསྟན་ནས་བཙུན་
མོ་སླར་ཕུལ། ད་ནི་སུ་ལ་ཡང་མི་སྦྱིན་པར་གསོལ་བ། བུ་ཚ་གཉིས་རྒྱལ་པོ་
468



ཐམས་ཅད་བཤེས་གཉེན་གྱིས་ནོར་མང་པོས་བླུས། ཡབ་འདས་ནས་ཐམས་
ཅད་སྒྲོལ་རྒྱལ་སྲིད་དུ་བཀོད་དེ་འཇིག་རྟེན་ཐམས་ཅད་ཕུན་སུམ་ཚོགས་་་་་
པར་བྱས། སྟོན་པས་དེ་དུས་ཀྱི་བུ་ཚ་སློང་མཁན་ལྷས་བྱིན་དང༌། ཐམས་
ཅད་སྒྲོལ་ང་ཡིན་ནོ་ཞེས་གསུངས་སོ། །
༈ ཡལ་འདབ་ཉེར་ལྔ་བ་མངོན་པར་འབྱུང་བའི་རྟོགས་བརྗོད་ནི།
ཤཱཀྱའི་གྲོང་ཁྱེར་སེར་སྐྱར། ཡབ་རྒྱལ་པོ་ཟས་གཙང་མ། ཡུམ་སྒྱུ་འཕྲུལ་ཆེན་
མོའི་རྨི་ལམ་དུ་གླང་ཆེན་ཐལ་ཀར་མཆེ་བ་དྲུག་ལྡན་དཀུ་ནང་དུ་ཞུགས་པ་
སོགས་མཚན་ལྟས་བཟང་པོ་མང་དུ་རྨིས། བཙུན་མོས་བསྐུལ་ཏེ་སྦྱིན་པ་
བཏང་ཞིང་བཙོན་མ་རྣམས་བཙོན་ལས་ཐར་བར་བྱས། ལུམ་བི་ནིའི་ནགས་
སུ་ཕེབས་ཏེ་དཀུ་བརྟོལ་ནས་བལྟམས་མ་ཐག་ཕྱོགས་བཞིར་གོམ་པ་བདུན་
བདུན་བཀོད། ས་གཡོས་ནམ་མཁའ་ལས་ཆུ་བསིལ་བའི་རྒྱུན་གྱིས་སྐུ་ཁྲུས་
གསོལ། ནམ་མཁའི་ལྷ་རྣམས་ཀྱིས་དབུའི་སྟེང་དུ་གདུགས་དཀར་པོ་གསེར་
གྱི་ཡུ་བ་ཅན་དང་། རྔ་ཡབ་ནོར་བུའི་ཡུ་བ་ཅན་སོགས་བཟུང་། དོན་ཀུན་
གྲུབ་པར་མཚན་གསོལ། ལྷས་བྱིན་གྱིས་ཕྲག་དོག་གིས་ཡངས་པ་ཅན་གྱིས་
ཕུལ་བའི་གླང་ཆེན་ལ་ཐལ་མོས་བསྣུན་ཏེ་བསད་པའི་རོ་དེ་དགའ་བོས་་་་་་
མཇུག་མ་ནས་བཟུང་སྟེ་གོམ་པ་བདུན་དུ་བོར། གཞོན་ནུས་བླངས་ཏེ་ར་བ་
རིམ་པ་བདུན་དང་། འོབས་བདུན་བརྒལ་བར་འཕངས་པས་སར་གཤོང་
ཆེན་པོ་དོད། ཡང་བྱང་ཆུང་སེམས་དཔའི་མདའ་གཅིག་གིས་ཤིང་ཏ་ལ་
བདུན། ལྕགས་རྔ་བདུན། ལྕགས་ཀྱི་ཕག་གཟུགས་བདུན། ས་གཞི་རྣམས་
469



ཕུག་སྟེ་མདའ་བཏོན་པའི་ཤུལ་དུ་ཆུ་བྱུང་། སངས་རྒྱས་བྱོན་ཚེ་སྐྱེས་པའི་
ཤིང་དགེ་བའི་སྙིང་བོ་བྱ་བ་ཆུ་རོ་ཧི་ཏ་ཀའི་འགྲམ་དུ་ཡོད་པའི་རྩ་བ་ཆུས་་་
གཤེར་ནས་འགྱེལ་བ་དེས་ཆུ་རྒྱུན་འགགས་པ་གཞོན་ནུས་དེ་བཅག་སྟེ་་
གཞན་དུ་འཕངས་པ་སོགས་སྒྱུ་རྩལ་མང་དུ་འགྲན། གྲགས་འཛིན་མ་དང་།
ས་འཚོ་མ། རི་དྭགས་སྐྱེས་མ་སོགས་བུད་མེད་དྲུག་ཁྲི་དང་ལྷན་ཅིག་རོལ།
རྒྱལ་བུ་ཤིང་རྟར་ཞོན་ཏེ་སྐྱེད་ཚལ་དུ་གཤེགས་པ་ན། ཕོ་བྲང་གི་ཕྱོགས་
བཞིར། རྒ་ན་འཆི་བ། གཏེར། ཞིང་ལས། ལྷས་སྤྲུལ་བའི་དགེ་སློང་རྣམས་
གཟིགས་པས་རྐྱེན་བྱས། ཉིན་གུང་ཚད་པའི་དུས་འཛམ་བུའི་ཤིང་གི་གྲིབ་
མ་ལ་ཞུགས་ཏེ་བསམ་གཏན་དང་པོ་མངོན་དུ་མཛད། ཕྱི་དྲོ་གཞོན་ནུའི་སྐུ་
འཛམ་བུའི་གྲིབ་མས་མ་བཏང་བ་ལ་ཡབ་ཀྱིས་ཕྱག་འཚལ་ཏེ། ཇི་ལྟར་
བལྟམས་ཚེ་ས་ནི་གཡོ་བ་དང་། །འཛམ་བུའི་གྲིབ་མས་ཁྱོད་སྐུ་མི་གཏོང་
བ། །བློ་ཆེན་ཁྱོད་ཀྱི་ཡ་མཚན་འདི་གཉིས་ཏེ། །ཀུན་གཟིགས་ཁྱོད་ཀྱི་ཞབས་
ལ་ཕྱག་འཚལ་ལོ། །ཞེས་བསྔགས་པ་བརྗོད། ཡབ་དང་མཉམ་དུ་བྱོན་པའི་
ལམ་དུ་བེམ་རོ་འབུས་གཞིག་པ་མང་པོ་མཐོང་བས་འཁོར་བའི་རྩ་བ་བཟློག་
པར་སེམས་པས་སྐབས་དེར་ཡབ་རྒྱལ་པོས་རབ་ཏུ་འབྱུང་དོགས་ནས་གྲོང་
ཁྱེར་ར་བ་བདུན། འོབས་བདུན་གྱིས་བསྐོར་ཀྱང་ཚངས་པ་དང་བརྒྱ་བྱིན་
སོགས་ཀྱིས་གྲོགས་བྱས། གནོད་སྦྱིན་ལྔས་རྩེན་གྱིས་སྤྲུལ་བའི་སྐས་བཙུགས་
ཏེ་ཕྱི་རོལ་ཏུ་བབས། མདུན་པ་གཉིད་སད་པར་བྱས་ཏེ་རྟ་ལྔ་ལྡན་ལ་མདུན་
པ་དང་ལྷན་ཅིག་བཅིབས་ནས་ནམ་མཁར་གཤེགས་ཤིང་དཔག་ཚད་བཅུ་་་་
470



གཉིས་འདས་པའི་ནགས་ཚལ་དུ་ཕེབས་རྟ་དང་རྒྱན་ཐམས་ཅད་མདུན་པ་
ལ་བསྐུར། གཞོན་ནུས་གཙུག་ཕུད་རང་གིས་བྲེགས་ཏེ་ནམ་མཁར་འཕངས།
བརྒྱ་བྱིན་གྱིས་སུམ་རྩེན་དུ་འཁྱེར་ཏེ་གཙུག་ཕུད་ཀྱི་མཆོད་པ་བཙུགས།
ཕྱོགས་དེར་བྲམ་ཟེ་དང་ཁྱིམ་བདག་རྣམས་ཀྱིས་མཆོད་རྟེན་དང་། མདུན་
པ་ཉིན་བདུན་གྱིས་སེར་སྐྱར་ཐོན་ཡང་། མྱ་ངན་གྱིས་ནོན་པས་རང་ཉིད་མ་
སོང་བར་རྟ་བཏང་བ་དབུགས་ཀྱིས་བརྣངས་ཏེ་ཤི་ནས་བྲམ་ཟེར་སྐྱེས།
གཞོན་ནུས་བརྒྱ་བྱིན་གྱིས་ཕུལ་བའི་ངུར་སྨྲིག་བླངས་ཏེ་སྐུ་ལ་གསོལ། རང་
གི་གོས་རྣམས་ལྷའི་དབང་བོས་ཁྱེར་ཏེ་སུམ་རྩེན་དུ་ངུར་སྨྲིག་བླངས་པའི་་་་
མཆོད་རྟེན་བྱས་སོ། །
༈ ཡལ་འདབ་ཉེར་དྲུག་པ་བདུད་བཅོམ་པའི་རྟོགས་བརྗོད་ནི། དེར་
བྱང་ཆུབ་སེམས་དཔས་ཆུ་བོ་ནེ་རཉྫ་ནའི་འགྲམ་དུ་ལོ་དྲུག་དཀའ་ཐུབ་ལ་་་
གནས་པ་དེའི་ཚེ་ཟས་གཙང་གིས་རིམ་གྲོ་བ་སུམ་བརྒྱ། ལེགས་པ་རབ་སད་
ཀྱིས་ཉིས་བརྒྱ་བཏང་བས། ཕའི་ཕྱོགས་ནས་གསུམ། མའི་ཕྱོགས་ནས་
གཉིས་བཟུང་། གཞན་རྣམས་ཕྱིར་མངགས། དཀའ་ཐུབ་ཙམ་གྱིས་མི་གྲོལ་
བར་གཟིགས་ནས་འབྲས་ཆན་སོགས་ཁ་ཟས་རགས་པ་གསོལ་བ་ལ། ཉེ་
གནས་ལྔ་མ་རངས་པར་སྨོད་ཅིང་ཝ་ར་ཎ་སིར་སོང་། བུ་མོ་དགའ་བ་དང་
དགའ་སྟོབས་མ་གཉིས་ཀྱིས་བ་སྟོང་བཞོས་ནས་སྟོང་ལ་བླུད་པ་སོགས་ལན་
བརྒྱད་དུ་ཉིང་ཁུར་བྱས་པའི་འོ་མ་རིན་པོ་ཆེའི་སྣོད་དུ་དྲངས། བྱང་ཆུབ་
སེམས་དཔས་འོ་ཐུག་བླངས་པའི་སྣོད་ཆུ་ཀླུང་དུ་དོར་བ་ཀླུས་ཐོབ་པ་བརྒྱ་་་
471



བྱིན་གྱིས་སྤྲུལ་བའི་མཁའ་ལྡིང་གིས་བླངས། འོ་ཐུག་བཞེས་པས་སྐུ་སྟོབས་
རྒྱས། རི་ཞིག་གི་སྟེང་དུ་སྐྱིལ་ཀྲུང་བཅས་བཞུགས་པས་རི་ཞིག རྡོ་རྗེ་
གདན་དུ་ལྷས་ལམ་བསྟན་ནས་ཕེབས་པས་ཞབས་བཀོད་པ་ཙམ་གྱིས་་་་་་་
གསེར་གྱི་པདྨ་བྱུང་། ཆུ་རྣམས་བརྡོལ་ཏེ་པདྨའི་རྫིང་བུར་གྱུར། ནི་རཉྫ་
ནར་གནས་པའི་ཀླུ་ལོང་བར་མིག་ཐོབ་ཅིང་བྱང་ཆུབ་སེམས་དཔའ་མཐོང༌།
བརྒྱ་བྱིན་གྱིས་སྤྲུལ་བའི་རྩྭ་ཚོང་ཁྱེའུ་བཀྲ་ཤིས་ཀྱིས་རྩྭ་ཕུལ་བ། རྡོ་རྗེ་
གདན་དུ་བྱང་ཆུབ་ཀྱི་ཤིང་དྲུང་དུ་ཀུ་ཤའི་གདན་ལ་གཡོ་བ་མེད་པར་་་་་
བཞུགས་པ། དེའི་ཚེ་བདུད་སྡིག་ཅན་གྱིས་བར་ཆད་བྱ་ཕྱིར། ཕོ་ཉར་སྤྲུལ་
ནས་སའི་ལྷ་མོས་དཔང་བོར་བྱས་ཏེ་དྲིས་ལན་མཛད་པས་བདུད་ཁ་སྐྱེངས།
གཞན་ཡང་མཛེས་མའི་བསླུ་ཁྲིད་མི་སྡུག་པར་མཛད་པ་དང་། བདུད་གྱི་
དམག་དཔུང་བྱེ་བ་སུམ་ཅུ་རྩ་དྲུག་བྱམས་པའི་ཏིང་ངེ་འཛིན་གྱིས་བཏུལ་་་་
ཅིང་མཚོན་ཆའི་ཆར་མེ་ཏོག་གི་ཆར་དུ་གྱུར་པ། བསམ་གཏན་གྱི་ཚེར་མར་
དམིགས་ཏེ་ཤེལ་གྱི་ལྗོན་པའི་རྩེར་བྱ་སྣ་ཚོགས་སྒྲ་སྒྲོག་པར་སྤྲུལ་བ་སོགས་
ཆོ་འཕྲུལ་ཐམས་ཅད་ལྷ་རྣམས་ཀྱིས་རྒྱང་དུ་འཕངས། མངོན་པར་རྫོགས་
པར་སངས་རྒྱས་པའི་ཚེ་བདུད་ཀྱིས་སེར་སྐྱར་དོན་གྲུབ་འདས་ཞེས་བརྗོད་
པས། ཟས་གཙང་དང་བཙུན་མོའི་ཚོགས་མྱ་ངན་དུ་གྱུར་པ་ན། ལྷས་གཞོན་
ནུས་བདུད་རྩི་རྟོགས་ཏེ་སངས་རྒྱས་སོ་ཞེས་སྨྲས་པས་རབ་ཏུ་དགའ།
སངས་རྒྱས་པའི་ནུབ་སྲས་སྒྲ་གཅན་འཛིན་བཙས་པར། ཟས་གཙང་ཡིད་
མ་ཆེས་པ་ལ། གྲགས་འཛིན་མས་བྱིས་པ་བྱང་ཆུབ་སེམས་དཔའ་ལས་
472



-
-
འཁྲུངས་པ་ཡིན་ན་ཆུ་ལ་མི་བྱིང་། མིན་ན་བྱིང་བར་གྱུར་ཅིག་ཅེས་དམོད་
བོར་ཏེ་བྱང་ཆུང་སེམས་དཔས་བང་ཚད་ཀྱིས་རྡོ་ལ་བསྐྱོན་ཏེ་ཆུར་འཕངས་
པས་ཤིང་བལ་ལྟར་མ་ནུབ་པར་ཚུར་བྱུང་། སངས་རྒྱས་ལ་ཚོང་དཔོན་ག་
གོན་དང་། བཟང་པོས་སྦྲང་རྩིའི་བསོད་སྙོམས་ཕུལ་ཞིང་། རྒྱལ་ཆེན་སྡེ་
བཞིས་རི་བྲག་ནས་རྡོའི་ལྷུང་བཟེད་ཕུལ་བ་གཅིག་ཏུ་བྱིན་གྱིས་བརླབས་པ་
བཞེས་ཏེ་ཚོང་བ་གཉིས་ལ་བདེ་ལེགས་ཀྱི་ཚིགས་སུ་བཅད་པ་གསུངས་སོ། །
༈ ཡལ་འདབ་ཉེར་བདུན་པ་ཤཱཀྱ་འབྱུང་བའི་རྟོགས་བརྗོད་ནི། བཅོམ་
ལྡན་འདས་རྒྱ་གྲོ་དྷའི་ཀུན་དགའ་ར་བར་བཞུགས་དུས། ཤཱཀྱ་རྣམས་ཀྱིས་
རིགས་རྒྱུད་ཞུས་ནས་མོའུ་འགལ་བུས་གསུང་བ། སྔོན་འཇིག་རྟེན་ཆགས་ཚེ་
འོད་གསལ་གྱི་ལྷ་ལས་འཕོས་པ་ཞིག་མིའི་ནང་དུ་སྐྱེས། ལྷ་དང་མཚུངས་
པའི་ཁ་དོག་དང་། གཟུགས་དང་འོད་དང་རྫུ་འཕྲུལ་སོགས་ཡོད་པ་མང་
དག་བྱུང་། གཞན་ཞིག་གིས་ས་བཅུད་སྦྲང་རྩི་ལྟར་ཡོད་པ་མཛུབ་མོས་
བླངས་ཤིང་རོ་མྱངས་ཏེ་ཟོས་པའི་རྐྱེན་གྱིས་ལུས་ལྕི་བ་དང་ཁ་དོག་ངན་་་་་
པར་གྱུར། འོད་དང་རྫུ་འཕྲུལ་ཉམས་པ་ན་ཉི་ཟླ་གཉིས་བྱུང་། ས་བཅུད་
ཟད་ནས་མ་རྨོས་པའི་འབྲས་ས་ལུ་སྨིན། དེའི་རྐྱེན་གྱིས་ཕོ་མོའི་རྣམ་དབྱེ་
བྱུང་། ཁྱིམ་དང་ཁང་ཞིང་བཟུང་སྟེ་ལེ་ལོ་ཅན་ཞིག་གིས་གསོག་འཇོག་བྱས་
པས་མ་རྨོས་པའི་ལོ་ཏོག་ནུབ་ཅིང་ལས་བྱེད་དགོས་པར་གྱུར། དེ་ནས་རྐུ་
འཕྲོག་དང་འཐབ་རྩོད་བྱུང་བ་ན། མི་གཟུགས་མཛེས་ཤིང་བསོད་ནམས་
ཆེ་བ་ཞིག་དཔོན་པོར་བསྐོས་པ་དེ་ལ་མང་པོས་བཀུར་བ་ཞེས་གྲགས། དེའི་
473



རིགས་རྒྱུད་ལྔ་བ་གསོ་སྦྱོང་འཕགས་ཀྱི་སྲས་འཁོར་བསྒྱུར་ང་ལ་ནུ་དང་དེའི་
རིགས་རྒྱུད་བརྒྱད་འབུམ་ལྷག་སོང་བ་ན། རྒྱལ་པོ་ཀྲི་ཀྲིའི་དུས་སངས་རྒྱས་
འོད་སྲུངས་བྱོན། ཁྲི་ཀྲིའི་བུ་རྒྱུད་ལ་བུ་རམ་ཤིང་བ་དང་། དེར་རྒྱལ་རབས་
ཉིས་བརྒྱ་ལྷག་སོང་བ་ན། འཕགས་སྐྱེས་པོ་བྱུང་། དེ་ལ་བུ་ལྔ་ཡོད་ཕུ་བོ་
བཞི་སོགས་གནས་ནས་བསྐྲད་པ་དྲང་སྲོང་སེར་སྐྱའི་གནས་དང་ཉེ་བར་་་་་་
སོང་ནས་སྲིང་མོ་དང་འདུས་པ་ལས་བྱུང་བའི་རྒྱུད་ལ་ནུས་པའམ་ཕོད་པ་
ལ་འཇུག་པས་ཤཱཀྱ་ཞེས་མིང་བཏགས། དེའི་རྒྱུད་མང་དུ་འཕེལ་བ་ལ་སེར་
སྐྱའི་གྲོང་ཆགས། དེའི་རྒྱུད་པར་རྒྱལ་པོ་ལྔ་ཁྲི་ལྔ་སྟོང་འདས་ཚེ་ཤིང་རྟ་བཅུ་
བ། དེའི་རྒྱུད་ལ་གཞུ་ལྡན། དེ་ལ་སེངྒེ་འགྲམ་པ། དེའི་སྲས་ཟས་གཙང་(སྲས་
རིམ་བཞིན་བཅོམ་ལྡན་འདས་དང་དགའ་བོ་གཉིས)། ཟས་དཀར་(དཀར་རྒྱལ་དང་བཟང་
ལྡན་གཉིས）། བྲེ་བོ་ཟས་（མ་འགགས་པ་དང་མིང་ཆེན་གཉིས)། བདུད་རྩི་ཟས་ཏེ་
བཞི་(ཀུན་དགའ་བོ་དང་ལྷས་བྱིན་གཉིས）། བུ་མོ་གཙང་མ་(ལེགས་པར་རབ་རྟོགས)།
དཀར་མོ་(ཕྲེང་བ་ཅན）། བྲེ་མ་(བཟང་པོ)། བདུད་རྩི་(དགེ་འཕེལ)། རྣམས་
བྱུང༌། བཅོམ་ལྡན་འདས་ཀྱི་སྲས་སྒྲ་གཅན་འཛིན་ཡིན་ནོ་ཞེས་གསུངས་
སོ། །
༈ ཡལ་འདབ་ཉེར་བརྒྱད་པ་གྲོ་བཞིན་བྱེ་བ་ཉི་ཤུ་བའི་རྟོགས་བརྗོད་
ནི། རྒྱལ་པོའི་ཁབ། ས་བདག་ཙམ་པའི་བུ་སྐར་མ་གྲོ་བཞིན་ལ་སྐྱེས་ཤིང་
བཙས་སྟོན་དུ་གསེར་བྱེ་བ་ཉི་ཤུ་བྱིན་པས་མིང་གྲོ་བཞིན་བྱེ་བ་ཉི་ཤུ་བར་་་་་
བཏགས་པ། དེ་ཆེར་སྐྱེས་པ་ན་ཉི་མ་ལ་གསོལ་བ་འདེབས་སྐབས། སངས་
474



རྒྱས་ཀྱིས་བསྐུལ་ཏེ་མོའུ་འགལ་བུས་ལྷུང་བཟེད་དང་ཆོས་གོས་ཐོགས་ཏེ་ཉི་
མའི་དཀྱིལ་འཁོར་གྱི་དབུས་ནས་དེའི་མདུན་དུ་བབས་པར། དེས་ཁྱོད་ལྷའི་
དབང་བོ་དང་། ཟླ་བ་ཉི་མ་སུ་ཡིན་ཞེས་སྨྲས་པས། དེ་རྣམས་མ་ཡིན།
བདག་ནི་བཅོམ་ལྡན་འདས་ཀྱི་འཁོར་ཉན་ཐོས་སོ་བསོད་སྙོམས་ཕུལ་ཅིག་
ཅེས་གསུངས་པར། རབ་ཏུ་དད་དེ་ཁ་ཟས་རོ་བརྒྱས་གང་བའི་སྣོད་ཉི་ཤུ་
སྟོན་པ་ལ་ཕུལ། སྟོན་པའི་དྲུང་དུ་གཟུགས་ཅན་སྙིང་བོས་གྲོ་བཞིན་གྱིས་
ཕུལ་བའི་ཞལ་ཟས་ཀྱི་དྲི་ཚོར་ཞིང་རོ་མྱངས་པས་ཡ་མཚན་སྐྱེས་ལྟ་རུ་འགྲོ་
འདོད་པ་ན། གྲོ་བཞིན་ཚུར་འོངས་ནས་རྒྱལ་པོ་ལ་མུ་ཏིག་གི་དོ་ཤལ་ཕུལ།
རྒྱལ་པོས་གྲོ་བཞིན་གྱི་རྐང་བ་གསེར་གྱི་བ་སྤུས་མཚན་པ་མཐོང་ནས་སྟོན་
པའི་ཞལ་བལྟ་བར་བསྐུལ་ཏེ། རྒྱལ་པོ་དང་ལྷན་དུ་རྐང་འགྲོས་ཀྱིས་ཕྱིན་ཚེ་
གྲོ་བཞིན་སྐྱེས་པ་ནས་བཟུང་རྐང་བ་སར་རེག་མ་མྱོང་བས་གཡོག་པོ་རྣམས་
ཀྱིས་གོས་བཏིང་བ། རྒྱལ་པོ་དང་བཅོམ་ལྡན་འདས་ལ་གུས་པའི་བསམ་
པས་བཟློག་ཀྱང་། ལྷ་རྣམས་ཀྱིས་ས་གཞི་གོས་ཀྱིས་གཡོགས། དེའི་སྟེང་དུ་
རྐང་བ་བཞག་པས་ས་གཡོས། སྟོན་པར་མཇལ་ཏེ་ཚུར་ཤོག་གིས་བསྙེན་
པར་རྫོགས། དགྲ་བཅོམ་ཐོབ། སྟོན་པས་དེའི་སྔོན་བྱུང་གསུང་བ། སྔོན་
གྲོང་ཁྱེར་སྙན་ལྡན་དུ་སངས་རྒྱས་རྣམ་གཟིགས་ལ་གྲོང་བ་རེ་རེས་གདུགས་
ཚོད་ཕུལ། དབང་བོའི་མདའ་ཞེས་པའི་དབུལ་བོ་ཞིག་ཡོད་པ་དེས་བཟའ་
བཏུང་བཟང་པོ་བཙལ། རང་གི་གོས་ཀྱིས་ས་གཞི་གཡོགས་ནས་དང་བས་
སྤྱན་དྲངས་ཏེ་མཆོད་པ་ཕུལ་བའི་འབྲས་བུར་གསུངས་སོ། །
475



༈ ཡལ་འདབ་ཉེར་དགུ་བ་ནོར་སྐྱོང་གི་རྟོགས་བརྗོད་ནི། ལྷས་བྱིན་
དང་མ་སྐྱེས་དགྲ་གཉིས་གྲོགས་པོར་གྱུར་པ་ན། ལྷས་བྱིན་གྱིས་ཚུལ་འཆོས་
ཅན་གྱི་སངས་རྒྱས་དགེ་སློང་དང་བཅས་པ་སང་ཉིན་འོངས་ཚེ། སྟེང་དུ་
གླང་ཆེན་ནོར་སྐྱོང་ཐོངས་ཤིག་ཅེས་སྨྲས་པས། རྒྱལ་པོས་བཅོམམ་ལྡན་
འདས་ནི་མ་བཏུལ་བ་འདུལ་བར་མཛད་པ་ཡིན་ཞེས་མ་ཐོས་སམ་ཞེས་སྨྲས་
ནས་ཅང་མི་སྨྲ་བར་གནས། ལྷས་བྱིན་གྱིས་གླང་བོ་སྐྱོང་པར་མུ་ཏིག་གི་དོ་
ཤལ་རྔན་པར་བྱིན་ནས་གླང་ཆེན་ཐོངས་ཤིག་ཅེས་བསྒོས། ནངས་པར་
སངས་རྒྱས་དགེ་སློང་ལྔ་བརྒྱ་བཅས་ཕེབས་ཚེ་ལྷས་བྱིན་དང་མ་སྐྱེས་དགྲ་་་་
གཉིས་ཀྱང་ཕོ་བྲང་རྩེར་ལྟར་སོང་། ནོར་སྐྱོང་བཏང་བས་མི་ཐམས་ཅད་
བྲོས། འཁོར་རྣམས་ཀྱི་ནང་ནས་ཀུན་དགའ་བོ་གཅིག་པུ་སྐུ་དྲུང་དུ་
བཞུགས། སྟོན་པས་ཕྱག་སོར་ལས་སེངྒེ་ལྔ་སྤྲུལ་ཞབས་དྲུང་ཙམ་ལས་ཕྱོགས་
ཀུན་མེས་གང་བར་བྱས། གླང་བོ་སྐྲག་སྟེ་སྟོན་པའི་དྲུང་དུ་ཞུམ་བཞིན་
འོངས་པར་བྱིན་རླབས་མཛད། སྟོན་པ་ལ་དད་བཞིན་ཤི་བ་ལྷར་སྐྱེས་དྲུང་
དུ་འོངས་ཆོས་བསྟན་པས་བདེན་པ་མཐོང་། སྟོན་པས་སྔོན་བྱུང་གསུང་བ།
གླང་བོ་བྱུང་ཚེ་དགེ་སློང་གཞན་རྣམས་ཀྱིས་བདག་བཏང་ལ་ཀུན་དགའ་་་་
བོས་མ་བཏང་བ། སྔོན་ངང་བའི་རྒྱལ་པོ་ཡུལ་འཁོར་སྲུང་གི་བུ་གང་བ་དང་
གང་བའི་བཞིན་འཁོར་ལྔ་བརྒྱ་དང་བཅས་ཝ་ར་ཎི་སིའི་རྫིང་བུར་གནས་་་་་
ཤིང་ཤིན་ཏུ་མཛེས་པ། རྒྱལ་པོས་ལྟད་མོ་ལྟ་ཕྱིར་རྔོན་པས་བདག་གང་བའི་
བཞིན་བཟུང་བར་གཞན་ལྔ་བརྒྱས་བཏང་། ངང་བ་གཅིག་རྒྱ་པོ་ལ་གཞུང་
476



བཟང་བས་མ་བཅིངས་ཀྱང་མ་བྲོས་པར་གནས་སོ། །མ་བཏང་བའི་ངང་བ་
དེ་ཀུན་དགའ་བོ་ཡིན། བཏང་བའི་ངང་བ་ལྔ་བརྒྱ་ནི་དགེ་སློང་ལྔ་བརྒྱ་བོ་
ཡིན། སྔོན་རྒྱལ་པོ་ཨཌ་དང་ལག་པའི་དཔའ་བོ་བྱུང་བ་གཞན་དང་འཐབ་
པས་བློན་པོ་ལྔ་བརྒྱ་བྲོས། ལག་པས་མཚོན་གྱིས་བདག་མ་བཏང་བར་
འཐབ་པས་ཕ་རོལ་པོ་ལས་རྒྱལ། ཡང་བདག་སེངྒེར་གྱུར་དུས་རྗེས་འབྲངས་
ལྷག་མ་ཟ་བའི་ཝ་ལྔ་བརྒྱ་ཡོད་པས། སེངྒེ་ཁྲོན་པར་ལྟུང་བ་ན་གཞན་རྣམས་
ཀྱིས་བོར་ནས་བྲོས། གཅིག་གིས་མ་བོར་བར་སྡེར་མོས་རིང་དུ་བརྐོས་ནས་
སེངྒེ་ཁྲོན་པ་ལས་ཐར་བར་བྱས་པ་དང༌། ཡང་རི་དྭགས་ལྔ་བརྒྱའི་ཁྱུའི་
བདག་པོར་གྱུར་པ་ན་རྔོན་པས་རྒྱས་བཅིངས། རི་དྭགས་ལྔ་བརྒྱ་སྐྲག་ནས་
བྲོས། དེའི་ཆུང་མ་རི་དྭགས་མོས་བདག་སྔོན་ལ་སོད་ཅིག་ཅེས་བསྡད་པས་
རྔོན་པ་ངོ་མཚར་ནས་གཉིས་ཀ་བཏང་བ་སོགས། དེ་དུས་ཀྱི་མ་བཏང་བ་
རྣམས་ཀུན་དགའ་བོ་དང་བཏང་ནས་བྲོས་པ་རྣམས་དགེ་སློང་ལྔ་བརྒྱ་བོ་་་་
ཡིན་ནོ་ཞེས་གསུངས་སོ། །
༈ ཡལ་འདབ་སུམ་ཅུ་བ་ཀ་ཤི་མཛེས་པའམ་དྲང་སྲོང་བཟོད་པ་་་་་་
བའི་རྟོགས་བརྗོད་ནི། ཝ་ར་ཎ་སིར་རྒྱལ་པོ་ཚངས་བྱིན་ལ་བུ་ཀ་ཤི་མཛེས་
པ་དང་དུས་ཀྱིས་ས་གཉིས་བྱུང་། ཀ་ཤི་མཛེས་པ་རབ་ཏུ་འབྱུང་བར་
འདོད་པ་ཕས་བཟློག་མ་ཐུབ་པར་དཀའ་ཐུབ་ཀྱི་ནགས་སུ་བྱམས་པ་་་་་་་་
བསྒོམས་པས། དེའི་མཐུས་ནགས་ན་གནས་པ་ཀུན་བྱམས་སེམས་དང་ལྡན་
པས་སེངྒེ་གླང་ཆེན་སོགས་ཀྱང་ལྷན་ཅིག་ཏུ་གནས། ཚངས་བྱིན་འདས་ནས་
477



དུས་ཀྱིས་ས་རྒྱལ་པོ་བྱས། དཔྱིད་དུས་བཙུན་མོའི་ཚོགས་བཅས་ནགས་
ཚལ་དུ་སོང་། རྒྱལ་པོ་གཉིད་དུ་སོང་ཤུལ་བཙུན་མོ་རྣམས་མེ་ཏོག་འཐུ་
བར་ཕྱིན་པས། དྲང་སྲོང་བཟོད་པ་སྨྲ་བ་མཐོང་བས་ཡ་མཚན་ཏེ་དྲུང་དུ་
འཁོད། བཟོད་པས་བསྔགས་པ་བརྗོད་པ་སོགས་ཆོས་མང་དུ་བཤད། རྒྱལ་
པོ་གཉིད་སད་ནས་བཙུན་མོ་རྣམས་དྲང་སྲོང་དེའི་མདུན་ན་འདུག་པ་་་་་་་
མཐོང་བས། རྒྱལ་པོ་ཁྲོས་ཏེ་ངན་སྨྲས་བརྗོད་པ་ན། དྲང་སྲོང་གིས་བདག་
ནི་བཟོད་པ་སྨྲ་བ་ལགས་པས་དོགས་པ་བགྱིད་མི་འོས། ང་ལ་མཛེས་མ་དང་
འཁྲི་ཤིང་ལ་ཁྱད་པར་མེད་དོ་ཞེས་སྨྲས་པས། རྒྱལ་པོས་ཁྱོད་ཀྱི་བཟོད་པ་
བལྟའོ་ཞེས་རྐང་ལག་བཞི་ཀ་རལ་གྲིས་བཅད། སླར་གྲོང་ཁྱེར་དུ་སོང་ཚེ་ལྷ་
རྣམས་ཁྲོས་ཏེ་མི་ཤིས་པ་སྣ་ཚོགས་བྱུང་བས་དྲང་སྲོང་ལ་བཟོད་པར་གསོལ།
ཡན་ལག་བཅད་ཀྱང་ཁྲོ་བ་མེད་པའི་བདེན་ཚིག་བརྗོད་པས། ཡན་ལག་
རྣམས་སྔར་བཞིན་འབྱར། རྒྱལ་པོས་ཕྱག་འཚལ་གསོལ་བ་བཏབ་པས།
དྲང་སྲོང་གིས་བདག་སངས་རྒྱས་པའི་ཚེ་ཡེ་ཤེས་ཀྱི་རལ་གྲིས་ཁྱོད་ཀྱི་རྨོངས་
པ་གཅད་པར་བྱའོ་ཞེས་གསུང་བ། དེ་དུས་ཀྱི་བཟོད་པ་སྨྲ་བ་བདག་དང༌།
རྒྱལ་པོ་དེ་ནི་ཀོའུ་དི་རྒྱ་འདི་ཡིན་ཞེས་གསུངས་སོ། །
༈ ཡལ་འདབ་སོ་གཅིག་པ་གསེར་གྱི་ལོགས་ཀྱི་རྟོགས་བརྗོད་ནི། སྟོན་
པས་ལྷས་བྱིན་གྱི་སྔོན་བྱུང་གསུང་བའི་ཞར་ལ་རང་ཉིད་ཀྱི་སྐྱེས་རབས་་་་་་
གསུང་བ། སྔོན་ཝ་ར་ཎ་སིར་རྒྱལ་པོ་དབང་ཆེན་སྡེའི་བཙུན་མོ་ཟླ་འོད་
ཅེས་པ་རྨི་ལམ་གང་རྨིས་བདེན་པར་འགྲོ་བ་ཡོད། དེ་དུས་ནགས་དེར་རི་
478



དྭགས་ཐམས་ཅད་ཀྱི་ཁྱུའི་བདག་པོར་གྱུར་པ་གསེར་གྱི་ཁ་དོག་དང་བྱུ་རུའི་
རྭ་ཅན་གསེར་གྱི་ལོགས་ཞེས་པ་བྱུང་། ཐག་རིང་བོ་མཐོང་ཞིང་རྔོན་པ་
སོགས་ཀྱི་གནོད་འཚེ་འོང་མིན་མེལ་ཚེ་བྱེད་པའི་བྱ་རོག་རྒན་པོ་ཞིག་ཡོད། །
བསྐལ་པ་དང་པོའི་དུད་འགྲོ་རྣམས་ཀྱང་མི་སྐད་སྨྲ་ཞིང་། ནམ་ཞིག་རི་
དྭགས་ཆུ་ཀླུང་གི་ཉེ་འདབས་སུ་རྒྱུ་བར་དགྲས་བཅིངས་ནས་ཆུར་འཕངས་
པའི་མིའི་ཆོ་ངེའི་སྒྲ་ཐོས་པས་རི་དྭགས་གཞན་རྣམས་བྲོས། གསེར་ལོགས་
ལ་བྱ་རོག་གིས་མི་རྣམས་བྱས་པ་མི་གཟོ། རང་མལ་དུ་ཞོག་ཅེས་སྨྲས་ཀྱང་།
སྙིང་རྗེས་ཆུ་ཀླུང་དུ་ཞུགས་ནས་བླངས་ཏེ་རྭས་བཅིངས་པ་གྲོལ་ནས་འགྲོ་བ་
ལ་འདི་ལྟ་བུའི་རི་དྭགས་ཤིག་འདིར་གནས་སོ་ཞེས་གཞན་ལ་མ་སྨྲ་ཞིག་་་་་
ཅེས་གསང་དགོས་པར་གདམས། དེའི་སྐབས་ཟླ་འོད་ཀྱི་རྨི་ལམ་ལྟར་སྔོན་
པ་མང་པོ་འཚོལ་དུ་བཏང་ཡང་མ་རྙེད་ཚེ། སླར་རྒྱལ་པོས་དེ་འདྲ་མཐོང་
མཁན་ཡོད་ཚེ་རྔན་པ་རྒྱ་ཆེན་པོ་སྦྱིན་ནོ་ཞེས་པས། ཆུ་ལས་བཏོན་པའི་
མིས་སྟོན་པར་ཁས་བླངས་རྒྱལ་པོ་དཔུང་དང་བཅས་སོང་བར། བྱ་རོག་
གིས་རི་དྭགས་ལ་བདག་གིས་ཕན་པར་སྨྲས་པ་མ་ཉན་པས་ད་ནི་མདའ་་་་
གཞུ་ཐོགས་པའི་དཔུང་དང་བཅས་སྲོག་སྦྱིན་པའི་མི་དེ་སྔོན་ལ་འོང་ཞེས་་་་་
སྨྲས་པས། གསེར་གྱི་ལོགས་མགྱོགས་པར་རྒྱལ་པོའི་མདུན་དུ་སོང་བ་ན།
མི་དེས་རི་དྭགས་འདི་ལགས་སོ་ཞེས་རྒྱང་རིང་བོ་ནས་ལག་པ་བསྒྲེངས་པས་
མཁྲིག་མ་ནས་ཆད། དེར་རི་དྭགས་ཀྱིས་རྒྱལ་པོ་ལ་རྒྱུ་མཚན་ཞུས་པར་
བྱས་པ་མི་གཟོ་བའི་མི་དེར་ཐམས་ཅད་ཀྱིས་སྨད། རྒྱལ་པོས་རི་དྭགས་དེ་
479



ཕོ་བྲང་དུ་ཁྱེར་ཏེ་རིན་པོ་ཆེའི་ཁྲིར་འཁོད། རང་རང་གི་བསམ་པ་དང་
མཐུན་པའི་ཆོས་བསྟན། དེ་དུས་ཀྱི་རི་དྭགས་དེ་ང་དང་། མི་དེ་ལྷས་བྱིན་
འདི་ཡིན་ནོ་ཞེས་གསུངས།
༈ ཡལ་འདབ་སོ་གཉིས་པ་དགེ་བྱེད་ཀྱི་རྟོགས་བརྗོད་ནི། གྲོང་ཁྱེར་པ་
ཊ་ལི་སུ་ཊ་ཞེས་པར། རྒྱལ་པོ་འབྱོར་འཇིག་གི་སྲས་ཡོན་ཏན་ཅན་དགེ་
བྱེད་དང་། ཡོན་ཏན་མེད་པ་མི་དགེ་བྱེད་གཉིས་ལས། དགེ་བྱེད་ཀྱིས་སྦྱིན་
པ་བཏང་སྟེ་འབྱོར་བ་ཐམས་ཅད་ཟད། སྦྱིན་པའི་སྙན་པ་ཕྱོགས་སུ་རྒྱས།
ཡབ་གྱིས་རྒྱལ་བུའི་ཆུང་མར་རྒྱལ་པོ་བསོད་ནམས་སྡེའི་བུ་མོ་ལེན་པར་་་་་
བརྩམས་ཚེ། རྒྱལ་བུས་ད་ལྟ་བདག་ལ་ཆུང་མའི་འདོད་པ་མེད། བང་
མཛོད་དུ་ནོར་བསྒྲུབ་སླད་རྒྱ་མཚོར་ནོར་བུ་ལེན་དུ་འགྲོ་ཞེས་སྨྲས་ནས་་་་་་་
སོང་། མི་དགེ་བྱེད་ཀྱིས་ཕུ་བོའི་སྲོག་འཕྲོག་པའི་བསམ་ངན་བཅངས་ཏེ་ཕུ་
བོ་དང་ལྷན་དུ་སོང་། དེར་ཕུ་བོས་སྨྲས་པ། གལ་ཏེ་རྒྱ་མཚོར་གྲུ་ཞིག་ན་
ཁྱོད་ཀྱིས་ངའི་མགུལ་ལ་འཇུས་ཤིག་ཅེས་བརྗོད། རིན་པོ་ཆེའི་གླིང་ནས་
ཡིད་ལ་འདོད་པའི་དོན་གྲུབ་སྟེ་སླར་ལོག་པའི་ཚེ་གཟིངས་ཞིག་པ་ན། གྲོས་
བཞིན་དགེ་བྱེད་ཀྱི་མགུལ་ནས་འཇུས་ཏེ་ལས་ཀྱི་རླུང་གིས་བསྐྱོན་ནས་་་་་་་
གཉིས་ཀ་ཆུ་འགྲམ་དུ་ཕྱིན། དགེ་བྱེད་གཉིད་དུ་སོང་ཤུལ་ནུ་བོས་དགེ་
བྱེད་ཀྱི་མིག་ཚེར་མས་ཕིགས་ཏེ་རྐེད་པར་བཅིངས་པའི་ནོར་བུ་རིན་པོ་ཆེ་་་
ཕྲོགས་ནས་རང་ཡུལ་དུ་སོང་། གླང་རྫིའི་གཙོ་བོ་ཞིག་གིས་སྙིང་རྗེའི་སེམས་
ཀྱིས་ལོང་བ་རང་ཁྱིམ་དུ་བླངས་རིམ་གྲོས་བསྐྱངས། དེའི་ཆུང་མས་པི་ཝང་
480
༥



དང་གླུ་ཐོས་ནས་རྒྱལ་བུ་ལ་འདོད་པ་བརྗོད་པ་རྒྱལ་བུས་ནན་གྱིས་བཟློག་་་
པས་དོན་མ་གྲུབ་པ་ལ་མ་དགའ་བར་ཕྲ་མ་བརྗོད་དེ་གླང་རྫིས་ཁྱིམ་ནས་་་་་
ཕྱིར་བསྐྲད། དགེ་བྱེད་ལམ་སྲང་རྣམས་སུ་པི་ཝང་གིས་འཚོ་བཞིན་སྡིག་
བྱེད་རྒྱལ་པོར་གྱུར་པ་ཐོས། དེ་དུས་བསོད་ནམས་སྡེས། དགེ་བྱེད་གྲུ་ཞིག་
ནས་ཤི་བ་ཐོས་འཕྲལ་བུ་མོ་སློང་མཁན་མང་བ་གཅིག་ལ་བྱིན་ན་གཅིག་་་་་
ཁྲོའོ་སྙམ་དུ་བུ་མོ་རང་ཉིད་རྒྱལ་བློན་གྱི་བུ་མང་པོ་འདུས་པར་ཁྱོ་འདེམ་དུ་
སོང་བར་དགེ་བྱེད་ཀྱིས་པི་ཝང་དཀྲོལ་བཞིན་ཡོད་པ་བུ་མོས་ལོང་བ་་་་་་་་
བདམས། དགེ་བྱེད་ཀྱིས་ལུས་ཕྲའི་སྐྱོན་ནས་བཟུང་བའི་ཚིག་རྩུབ་མང་དུ་
བརྗོད་པ་ན། བུད་མེད་དེས་དགེ་བྱེད་ལ་བདག་ཁྱོད་ལ་དགའ་ཞིང་གཞན་
ལ་འགྲོགས་འདོད་མེད་པའི་བདེན་པ་བརྗོད་པ་དང་། དགེ་བྱེད་ཀྱིས་ནུ་
བོས་བདག་གི་མིག་ཕྱུང་བ་ལ་ཁྲོ་བ་མེད་པའི་བདེན་ཚིག་བརྗོད་པས་མིག་་་་
གཉིས་སྔར་ལྟར་གསལ་བར་གྱུར། དེར་རྒྱལ་པོ་བསོད་ནམས་སྡེས་དེའི་
སྤྱོད་ཚུལ་ཐོས་ནས་གྲོགས་བྱས་ཏེ་ཡབ་ཀྱི་རྒྱལ་སྲིད་ཐོབ་པར་བྱས། དེ་དུས་
ཀྱི་ཕུ་བོ་ང་དང་། ནུ་བོ་ལྷས་བྱིན་ཡིན་ནོ་ཞེས་གསུངས་སོ། །
༈ ཡལ་འདབ་སོ་གསུམ་པ་ཁྱད་པར་ལོ་མའི་རྟོགས་བརྗོད་ནི། ཡུལ་ཀ་
ལིང་ཀར་རྒྱལ་པོ་མྱ་ངན་མེད། དེའི་སྲས་ལོ་མ། རབ་ཏུ་ལོ་མ། རྗེས་ལོ་མ།
ཁྱད་པར་ལོ་མ་བཞིས་ཡབ་རྒྱལ་པོ་ལ་བརྙས་པས་ཡབ་ཁྲོས་ཏེ་རང་རང་གི་
ཆུང་མ་དང་བཅས་བསྐྲད་པར་ནགས་ཚལ་དུ་བཀྲེས་པས་ཉེན་པ་ན། ཕུ་བོ་
རྣམས་ཀྱིས་ཆུང་མ་འདི་རྣམས་བསད་དེ་ཤས་ལམ་རྒྱགས་བྱའོ་ཞེས་གྲོས་་་་་
481



བརྩམས། ཁྱད་པར་ལོ་མས་རང་གི་ཆུང་མ་ཁྱེར་ནས་བྲོས། ངལ་དུབ་དང་
བཀྲེས་སྐོམ་གྱིས་གདུངས་ཏེ་ཆུང་མ་ལ་སྤྱི་བོ་ཕིགས་ནས་ཁྲག་དང་བརླ་ཤ་་་
བཅད་དེ་སྦྱིན་པས་སྲོག་ཐར་བྱས་ཤིང་། ཤིང་གྲིབ་ལྡན་པའི་ཆུ་ཀླུང་གི་
ངོགས་སུ་ངལ་གསོ་བའི་ཚེ་རྐང་ལག་བཅད་པའི་མི་ཆུས་ཁྱེར་བ་སྙིང་རྗེ་་་་་་
ཆེན་པོས་ཁྱད་པར་ལོ་མ་ཆུར་ཞུགས་ནས་བླངས་ཏེ། བཟའ་བ་བྱིན་སྟོབས་
དང་ལྡན་པ་ན། ཁྱད་པར་ལོ་མའི་ཆུང་མ་ལ་འདོད་པ་བསྟེན་པར་གྱུར།
བདག་པོས་ཤེས་ཀྱིས་དོགས་པས་དེ་གཉིས་ཀྱིས་བདག་པོ་གསོད་པའི་གྲོས་
བྱས་ནས་བུད་མེད་ཀྱིས་མགོ་བོ་ན་རྫུ་བྱས་ཏེ་སྨྲས་པ། བྲག་གཡང་གི་ངོས་
སུ་རྡོ་ཞུན་གྱི་སྨན་བླངས་ན་ང་ལ་ཕན་པས་འགྲོ་ནུས་ན་བདག་གིས་དཔྱང་
ཐག་འཛིན་ཞེས་སྨྲས་ཏེ་གཡང་དུ་སླེབས་ཚེ་དཔྱང་ཐག་བཏང་ཡང་ལས་ཀྱི་
ལྷག་མས་མ་ཤི་བར་ཆུ་ལས་བརྒལ་ཏེ་གྲོང་ཁྱེར་བུར་རྐང་ཅན་དུ་ཕྱིན། དེར་
རྒྱལ་པོ་མེད་པ་ལ་མཚན་མཁན་གྱིས་བརྟགས་ཏེ་རྒྱལ་སྲིད་དུ་དབང་བསྐུར།
སྔར་གྱི་རིའི་ངོགས་སུ་སྨན་འབྲས་སོགས་མ་སྨིན་པར་འཚོ་བ་ཆད་དེ་བུད་་་་
མེད་སྐྱོན་ལྡན་གྱིས་རྐང་ཟླུམ་ཕྲག་པར་བཏེགས་ཏེ་བདག་པོ་ཡིན་པ་ལྟར་་་་་
བྱས། འཚོ་བ་སློང་དུ་ཕྱིན་པས། ཁྱད་པར་ལོ་མའི་སྒོ་དྲུང་དུ་སླེབས། བློན་
པོ་རྣམས་ལ་དེའི་སྤྱོད་ཚུལ་གསུངས་པས་སྐྱེ་བོ་རྣམས་ཀྱིས་ཕྱིར་བསྐྲད་དོ། །
དེ་དུས་ཀྱི་ཁྱད་པར་ལོ་མ་ང་དང་། ཆུང་མ་དེ་ལྷས་བྱིན་ཡིན་ནོ་ཞེས་
གསུངས་སོ། །
༈ ཡལ་འདབ་སོ་བཞི་བ་དགའ་བོ་དང་ཉེར་དགའི་རྟོགས་བརྗོད་ནི།
482



རི་རབ་ཀྱི་ལྷུན་པོའི་ངོས་ན་གནས་པའི་དགེ་སློང་བསམ་གཏན་པ་རྣམས་་་་
བཅོམ་ལྡན་འདས་རྒྱལ་བྱེད་ཚལ་ན་བཞུགས་པའི་དྲུང་དུ་འོངས་པ་ལུས་་་་་
ཉམ་ཆུང་ཞིང་སྐྱ་སེང་སེང་བར་གྱུར་པ། འཁོར་རྣམས་ཀྱིས་ཅི་གནོད་ཅེས་
དྲིས་པའི་ལན་དུ། ཀླུ་དགའ་བོ་དང་ཉེར་དགའ་རི་རབ་ལ་ལུས་ཀྱིས་ལན་
གསུམ་བསྐོར་ནས་གནས་པ་དེས་ཁ་ནས་དུག་གི་དབུགས་ཚ་བ་ལན་གསུམ་
སྤྲོས་པས་རྡོ་ཡང་ཐལ་བར་བྱེད། དེས་བདག་ཅག་རྣམས་ཀྱང་སྡུག་བསྔལ་
བར་བྱས་སོ་སྨྲས་པས། སྟོན་པས་མོའུ་འགལ་གྱི་བུ་དེ་གཉིས་འདུལ་བར་
མངགས། དེས་རྫུ་འཕྲུལ་གྱིས་ཕྱིན་ཏེ་དལ་བུས་བསླངས་ཀྱང་མ་སད། ཀླུ་
དེ་བས་ཆེ་བའི་སྦྲུལ་གཟུགས་སུ་སྤྲུལ་ནས་དྲག་ཏུ་བསྡམས་པས་གཉིད་སད་
དེ་འཇིགས་སུ་རུང་བའི་དབྱིབས་ཅན་མཐོང་བས་དེ་གཉིས་མིའི་གཟུགས་་་
ཀྱིས་བྲོས་པར། མོའུ་འགལ་གྱི་བུས་སྦྲུལ་གཟུགས་བཏང་སྟེ་རང་གཟུགས་
ཀྱིས། ཀླུ་ཁྱེད་གཉིས་མ་འབྲོ། ཀླུ་ངོས་འཇིགས་ན་བཅོམ་ལྡན་འདས་ལ་
སྐྱབས་སུ་སོང་ཞིག་ཅེས་བརྗོད། ལྷུང་བཟེད་དུ་བཅུག་སྟེ་སྟོན་པའི་དྲུང་དུ་
འོངས། ལོ་རྒྱུས་བརྗོད་ཕྱག་འཚལ་སྐྱབས་སུ་སོང་བ་ལ། གཞན་ལ་མི་འཚེ་
བའི་བསླབ་པ་ཕོག་ཅིང་། དགེ་སློང་རྣམས་ཀྱིས་དེའི་སྔོན་མཐའ་སྟོན་པར་
ཞུས་ཚེ། ཝ་ར་ཎ་སིར་རྒྱལ་པོ་ཀྲི་ཀྲིས་སངས་རྒྱས་འོད་སྲུངས་ཀྱིས་ཆོས་
བསྟན་པ་ཐོས་པ་ན། དེའི་བློན་པོ་དགའ་བོ་དང་ཉེར་དགའ་ལ་རྒྱལ་སྲིད་
གཏད་དེ་རྒྱལ་པོས་བདེན་པ་མཐོང་། བློན་པོ་གཉིས་ཀྱིས་རྒྱལ་སྲིད་ཆོས་
དང་ཆོས་མིན་གྱིས་བྱས་པས་ཀླུའི་དབང་བོ་འདི་གཉིས་སུ་སྐྱེས། སངས་
483



རྒྱས་འོད་སྲུངས་ལ་གཙུག་ལག་ཁང་ཡོ་བྱད་བཅས་ཕུལ་བས་རིན་པོ་ཆེའི་་་་
རང་བཞིན་གྱི་ལྷུན་པོ་ལ་གནས་པའོ་ཞེས་གསུངས་སོ། །
༈ ཡལ་འདབ་སོ་ལྔ་བ་ཁྱིམ་བདག་ལེགས་བྱིན་གྱི་རྟོགས་བརྗོད་ནི།
སྟོན་པའི་དྲུང་དུ་ཀླུའི་རྒྱལ་པོ་དགའ་བོ་དང་ཉེར་དགའ་གཉིས་ཁྱིམ་བདག་
གི་ཆ་བྱད་དུ་ཆོས་མཉན་དུ་འོངས་ཚེ། རྒྱལ་པོ་གསལ་རྒྱལ་ལ་བཀུར་སྟི་དང་
ལྡང་ཕྱག་མ་བྱས་པས། རྒྱལ་པོ་ཁྲོས་ཏེ་ཆོས་མཉན་པ་རྣ་བར་མ་སོང་།
ཕྱིར་སོང་ནས་འཁོར་རྣམས་ལ་ཁྱིམ་བདག་དག་ཕྱིར་བྱུང་ན་སོད་ཅིག་ཅེས་
སྨྲས། ཕྱིར་འོངས་པ་ན་གསོད་པར་བརྩམས་ཚེ་ནམ་མཁའ་ལ་སོང་ནས་
མཚོན་ཆར་ཕབ། དེའི་ཚེ་སྟོན་པས་མོའུ་འགལ་གྱི་བུ་ལ་བསྐུལ་ཏེ་མཚོན་
ཆར་མེ་ཏོག་ཏུ་བསྒྱུར། སླར་རྒྱལ་པོས་ཀླུའི་རྒྱལ་པོ་ལ་བཟོད་གསོལ་བྱས།
བཅོམ་ལྡན་འདས་གདུགས་ཚོད་ལ་འབྱོན་ཆེད་མཚན་མོ་ཁ་ཟས་འཚོད་་་་་་
པའི་མེ་མཆེད་པ་རྒྱལ་བའི་མཐུས་ཞི། རྒྱལ་པོས་གྲོང་ཁྱེར་དུ་དེང་ཕྱིན་
མཚན་མོ་སུས་མེ་སྦར་བ་དེ་ལ་ཀཅུ་པ་ན་དྲུག་ཅུའི་ཆད་པའོ་ཞེས་བསྒོས།
དུས་དེར་ཁྱིམ་བདག་ལེགས་བྱིན་ཞེས་བྱ་བས་ནོར་ཀུན་ཅི་འདོད་དུ་སྦྱིན་
པས་ཟད། ནོར་ཆུང་དུ་ལུས་པ་ཆོས་དགེ་འདུན་སོགས་ལ་ཕུལ་ཏེ་སྦྱིན་པ་
ཆུང་ངུས་ངོ་ཚ་བར་གྱུར་པ་ལ་སྟོན་པས་དད་པས་སྦྱིན་པ་ཆུང་ངུས་ཀྱང་་་་་
གསེར་དང་མཉམ་པའི་བསོད་ནམས་ཆེན་པོ་ཐོབ། དད་པ་མེད་པས་རྒྱ་
ཆེན་པོ་བྱིན་ཀྱང་དགེ་བ་གོང་འཕེལ་དུ་མི་འགྱུར་ཚུལ་རྒྱས་པར་གསུངས།
ལེགས་བྱིན་གྱིས་མཚན་མོ་མར་མེ་སྦར་ནས་རྒྱལ་བའི་བཀའ་ཀློག་པ་ན་ཆད་
484



པ་སྤྲོད་རྒྱུ་མེད་པས། ། བཙོན་ཁང་རིམ་པ་གསུམ་པའི་སྟེང་མར་
བཅིངས་པ་ལ་མཚན་མོ་ཚངས་པ་དང་བརྒྱ་བྱིན་འོངས་ནས་ནོར་ལོངས་་་་་་
ཞེས་སྨྲས་པ་མ་བླངས་པ་ན་ཕྱི་ཉིན་རང་ཁྱིམ་དུ་ནོར་མང་པོ་འཕེལ། རྒྱལ་
པོས་མཚན་མོ་བཙོན་ཁང་དུ་མེ་འོད་ཀྱིས་ཁེངས་པ་མཐོང་ནས་དྲིས་པས་མེ་
མ་ལགས། བདག་གི་མདུན་དུ་ཚངས་པ་དང་བརྒྱ་བྱིན་འོངས་པའི་འོད་
ལགས་སྨྲས་པས་ཁྱིམ་བདག་བཙོན་ལས་ཐར། ཡང་ལེགས་བྱིན་གྱིས་ཆོས་
མཉན་པ་ན་རྒྱལ་པོ་འོངས་ཚེ་གུས་པ་མ་བྱས་པས་རྒྱལ་པོ་ཁྲོས་ཏེ་གྲོང་ཁྱེར་
འདི་ལས་གཞན་དུ་སོང་ཞེས་སྨྲས་པ། ལེགས་བྱིན་ལ་དགའ་བའི་ལྷས་སྲོག་
ཆགས་ཕྲ་མོའི་སོའི་དུག་གིས་རྒྱལ་པོ་སྡུག་བསྔལ་བར་བྱས་པ་ན། སྟོན་པའི་
གསུང་ལྟར་ཁྱིམ་བདག་ལ་བཟོད་གསོལ་བྱས་ཚེ་ནད་ལས་གྲོལ་བར་གྱུར་
ཏོ། །
༈ ཡལ་འདབ་སོ་དྲུག་པ་གདངས་ཅན་གྱི་རྟོགས་བརྗོད་ནི། སྟོན་པ་
མཉན་ཡོད་ན་བཞུགས་དུས། ཀོ་ཤི་བྷིའི་རྒྱལ་པོ་འཆར་བྱེད་ཀྱི་ཡུལ་དུ་ཁྱིམ་
བདག་ནོར་སྒྲུབ་པ་ལ་མཁས་པའི་ནོར་བཟང་ཞེས་པ་རྒྱལ་པོས་མདུན་དུ་་་་
བོས་པ་ན། རྒྱལ་པོས་དེའི་སྐད་ཀྱི་གདངས་ལས་གསེར་མང་དུ་ཡོད་པ་ཤེས་
པས་མིང་གདངས་ཅན་དུ་གྲགས། དེར་རྒྱལ་པོ་དགའ་སྟེ་ནན་གྱིས་བློན་
པོར་བསྐོས། བློན་པོ་གཞན་གྱིས་ཕྲ་མ་བཅུག་སྟེ་བཙོན་དུ་བཟུང་བ་རྒྱལ་
པོས་ཐབས་མཁས་ཀྱིས་ཐར་བར་བྱས། ཁྱིམ་བདག་གིས་སྦྱིན་པ་དཔག་ཏུ་
མེད་པ་བྱས། དེའི་སྐབས་དྲང་སྲོང་མང་པོ་ལྷོ་ཕྱོགས་ནས་འོངས་པ་སྐོམ་
485



，
，
པས་ངལ་ནས་ལྗོན་ཤིང་གཅིག་གི་དྲུང་དུ་སུ་ཞིག་འདིར་གནས་པ་དེས་་་་་་
བདག་ཅག་ལ་ཆུ་སྩོལ་ཅིག་ཅེས་སྨྲས། ཤིང་དེ་ལས་རིན་པོ་ཆེའི་དཔུང་རྒྱན་
གྱིས་མཛེས་པའི་ལག་ན་གསེར་བུམ་ཐོགས་པ་བྱུང་ནས་དེས་ཆུ་སྦྱིན། ཡ་
མཚན་ནས་དྲིས་པས། ་ དེས་བདག་ཁྱིམ་བདག་མགོན་མེད་ཟས་སྦྱིན་གྱི་
ཚེམ་བུ་པ་ཡིན། དེས་ཉེ་འཁོར་དུ་འོང་བའི་སློང་བ་རྣམས་ལ་ལག་པ་
གཡས་པས་ཁྱིམ་བདག་གི་ཁང་བ་བསྟན་པས་འདི་འདྲའི་ལྷར་སྐྱེས་ནས་་་་་་
ལག་མཛེས་བསོད་ནམས་ཐོབ་ཅེས་སྨྲས། ཡང་བཀྲེས་པས་ཉེན་བཞིན་སོང་
བ་ན། ནགས་སུ་ལྗོན་པའི་གམ་དུ་སྔར་བཞིན་ཟས་བསླངས་པས། དེ་ལས་
སྐད་བྱུང་སྟེ་འདི་ནས་ཅུང་ཟད་ཕྱིན་པའི་རྫིང་བུའི་འགྲམ་ན་ཟས་མང་དུ་་་
ཡོད་ཅེས་སྨྲས་པ་ལྟར་སོང་བས་དེ་ལྟར་འདུག་པ་ཟོས་ནས། ཤིང་ལ་གནས་
པ་ཁྱོད་སུ་ཡིན་ཞེས་དྲིས་པས། ཁྱིམ་བདག་མགོན་མེད་ཟས་སྦྱིན་གྱིས་དགེ་
འདུན་ལ་ཟས་ཀྱིས་མཆོད། བདག་དེའི་གཡོག་པོར་གྱུར་པ་ལ་ཟས་སྦྱིན་
གྱིས་བསྐུལ་ཏེ་ཡན་ལག་བརྒྱད་པའི་གསོ་སྦྱོང་བླངས་ཀྱང་བརྒྱད་ཀ་ཚད་་་་་་
བར་བསྲུངས་ན་སུམ་རྩེན་དུ་སྐྱེས་ངེས་ཀྱང་། དུས་མིན་གྱི་ཁ་ཟས་ཟོས་པས་
རྒྱལ་ཆེན་རིགས་བཞིར་སྐྱེས། མིང་གསོ་སྦྱོང་རལ་ཞེས་གྲགས་ཞེས་པས་དྲང་
སྲོང་རྣམས་ཡ་མཚན་ཏེ། མགོན་མེད་ཟས་སྦྱིན་གྱི་དྲུང་དུ་སོང་སྟེ་ངེད་ཅག་
རྣམས་ཀྱིས་སྔར་དཀའ་ཐུབ་བྱས་ཀྱང་ཡོན་ཏན་གང་ཡང་མ་ཐོབ་པ་ལ་་་་་་
འགྱོད་ཚུལ་སྨྲས་པས། མགོན་མེད་ཟས་སྦྱིན་གྱིས་སྟོན་པའི་དྲུང་དུ་ཁྲིད་དེ་
བདེན་པ་མཐོང་ཕྱིར་མི་འོང་གི་འབྲས་བུ་ཐོབ་ཅིང་དགེ་སློང་དུ་གྱུར། དེ་
486



-
-
-
དང་མཉམ་དུ་ནོར་བཟང་གིས་ཀྱང་རྒྱུན་ཞུགས་ཐོབ། ཀོ་ཤཱི་བྷིར་གཙུག་
ལག་ཁང་བརྩིག་པའི་ཞལ་ཏ་བར་དགེ་སློང་སྐུལ་བྱེད་གནང༌། སྟོན་པའི་
ཆོས་གོས་ཀྱི་གྲྭ་བརྡོལ་བར་འབངས་མོ་མགུ་བྱེད་ཀྱིས་རས་ཕུལ། བཅོམ་
ལྡན་འདས་ཀྱིས་སྔོན་ཝ་ར་ཎ་སིར་ཁྱིམ་བདག་གཟུགས་བྱེད་ཀྱིས་སྦྱིན་པ་རྒྱ་
ཆེན་པོ་བཏང་། རང་སངས་རྒྱས་སྟོང་བྱུང་ནས་ངེད་རྣམས་ལ་ལོ་བཅུ་
གཉིས་ཀྱི་འཚོ་བ་སྦྱོར་ཅིག་ཅེས་ཟེར་བ་ལྟར། དེས་མཛོད་གཉེར་པ་པདྨའི་
འབྱུང་གནས་ལ་འུ་ཅག་འཁོར་བཅས་དང་རབ་བྱུང་སྟོང་ལ་ལོ་བཅུ་གཉིས་
ཀྱི་འཚོ་བ་ཡོད་དམ་ཞེས་སྨྲས་པས་ཡོད་ཟེར། དེ་དག་གི་འཚོ་བ་སྦྱོར་ཚེ་
གདན་འདྲེན་པ་ཆོས་ཀྱི་ཕོ་ཉ་མངགས་བཞིན་པ་ལས། དེ་ཤི་ནས་འདུགས་
ཚོད་དུས་ལས་ཡོལ་བས། སྒོ་ཁྱི་དེས་རང་སངས་རྒྱས་རྣམས་ལ་བརྡ་བཏང་
ནས་ཕེབས། དེ་དུས་ཀྱི་གཟུགས་བྱེད་ང་དང་། མཛོད་པ་པོ་མགོན་མེད་
ཟས་སྦྱིན་དང་ཕོ་ཉ་པ་མི་བདག་འཆར་བྱེད། ཁྱི་དེ་ནོར་བཟང་འདི་ཡིན་
ནོ་ཞེས་གསུངས།
༈ ཡལ་འདབ་སོ་བདུན་པ་གང་པོའི་རྟོགས་བརྗོད་ནི། གྲོང་ཁྱེར་བླ་མ་
ཞེས་པར་ཁྱིམ་བདག་འབྱོར་བ་དང་། ཆུང་མ་ཀེ་ཏ་ཀི་ཞེས་པ་ལ་བུ་འབྱོར་
ལན་དང་། འབྱོར་བཟང་དང་། འབྱོར་དགའ་ཞེས་པ་གསུམ་བྱུང༌། ཁྱིམ་
བདག་ནད་རྩུབ་པས་བཏབ་པ་ན། དེའི་བུ་གསུམ་དང་ཆུང་མས་བོར།
དེའི་འབངས་མོ་ཕྲེང་ལྡན་མས་གུས་པས་ནད་གཡོག་དང་། སྨན་བླངས་ཏེ་
བྱིན་པས་ནད་སོས། དེ་ལ་དྲིན་གཟོས་མོའི་འདོད་པ་ལྟར་འགྲོགས་པ་ན།
487



བུ་ཞིག་བཙས་པར་གང་པོ་ཞེས་མིང་བཏགས། ཕུ་བོ་གསུམ་གྱིས་གསེར་
འབུམ་མ་རྙེད་བར་རིན་པོ་ཚོའི་རྣ་རྒྱན་མི་འདོགས་པར་དམ་བཅས། ཤིང་
གི་རྣ་རྒྱན་བཏགས་ཏེ་རྒྱ་མཚོར་ནོར་བུ་ལེན་དུ་སོང་བས་རེ་རེས་གསེར་་་་་
འབུམ་རེ་ཐོབ། གང་པོས་ཚོང་ཟོང་བསྒྱུར་བས་ཕུ་བོ་རྣམས་ལས་ལྷག་པར་
གྱུར། དེད་དཔོན་འབྱོར་བས་ཁ་ཆེམས་ཚུལ་དུ་སྨྲས་པ། ནོར་དང་ལྡན་མི་
ལྡན་དགེ་བའི་རྣམ་སྨིན་དང་ལྡན་མི་ལྡན་ལ་རག་ལས་པས་ཁྱེད་སྤུན་རྣམས་
མཛའ་བའི་སྒོ་ནས་བསོད་ནམས་གསོགས་ཤིག་ཅེས་བརྗོད། ཡབ་འདས་
རྗེས་ཕུ་བོ་གསུམ་གང་པོ་ལ་སྡང་ཞིང་ནོར་སྐལ་མ་བྱིན། ཤིང་ཁུར་གཅིག་
ལ་རིན་ཅུང་ཟད་བྱིན་ནས་ཉོས་པ་ཙན་དན་ཀོ་ཤི་ཡིན་པ་བཙོངས་པས་་་་་
རིན་ཆེན་པོ་ཐོབ། རྒྱ་མཚོར་ལན་དྲུག་བགྲོད། ལན་བདུན་པའི་ཚེ་ཚོང་པ་
རྣམས་ཀྱིས་སངས་རྒྱས་ཀྱི་གསུང་ཚིག་གླུར་བླངས་པར་བརྟེན། སངས་རྒྱས་
ཀྱི་མཚན་ཐོས་པ་ཙམ་གྱིས་ཞལ་བལྟ་བར་འདོད། ཡོ་བྱད་ཐམས་ཅད་སྦྱིན་
པར་བཏང་། མཉན་ཡོད་དུ་མགོན་མེད་ཟས་སྦྱིན་དང་ལྷན་དུ་བཅོམ་ལྡན་
འདས་ལ་མཇལ། ཚུར་ཤོག་གིས་བསྙེན་པར་རྫོགས། བྲེ་ཎའི་ཡུལ་མ་རུངས་
པར་སླེབས་ཚེ་རྔོན་པ་དང་འཕྲད། རྔོན་པ་ལྔ་བརྒྱ་དགེ་བསྙེན་དང་བུད་
མེད་ལྔ་བརྒྱ་དགེ་བསྙེན་མར་བྱས། གཙུག་ལག་ཁང་ལྔ་བརྒྱ་བརྩིགས།
གང་པོས་དགྲ་བཅོམ་ཐོབ། དེའི་སྐབས་ཕུ་བོ་རྣམས་ནོར་ཟད་དེ་རྒྱ་མཚོར་
ཞུགས་པ་ན། ཙན་དན་གོརྙི་ཥའི་ནགས་སུ་སླེབས། ཙན་དན་དུག་སྦྲུལ་
གྱིས་ཁེངས་པ་སྟ་རེ་ཐོགས་པ་ལྔ་བརྒྱས་གཅོད་པར་བརྩམས་པ་ན། ཚལ་དེ་
488



སྲུང་བའི་གནོད་སྦྱིན་ཁྲོས་ཏེ་རླུང་སྤྲོས་པས་གཟིངས་གཡེངས་པས་ཚོང་པ་
རྣམས་ཀྱིས་ཉི་ཟླ་སོགས་ལ་སྐྱབས་འགྲོ་བྱས། ཕུ་བོ་འབྱོར་ལེན་གྱིས་གང་པོ་
ལ་གསོལ་བ་ཐོབ་ཅེས་སྨྲས་པས་ཐམས་ཅད་ཀྱིས་དེར་ཕྱག་འཚལ། གང་པོ་
ལ་ལྷས་བརྡ་སྤྲད་པས་རྫུ་འཕྲུལ་གྱིས་གྲུའི་ཟུར་དུ་སྐྱིལ་ཀྲུང་བཅས་ཚེ་རླུང་་་་
མེད་པར་སོང་། གནོད་སྦྱིན་ལ་དྲི་རྨེད་བྱས་ཏེ་ཙན་དན་ཅི་འདོད་དུ་
བླངས། ཙན་དན་ས་མཆོག་གིས་ཁང་བཟང་བྱས་ཏེ། གང་པོས་སྟོན་པ་
འཁོར་བཅས་སྤྱན་འདྲེན་པའི་ཕྱིར་ཁང་བཟང་གི་སྟེང་དུ་འཛེགས་ཏེ་་་་་་
མཆོད་ཡོན། བདུག་སྤོས། མེ་ཏོག་སོགས་ཕུལ་བ་ན། དེ་རྣམས་ནམ་མཁར་
སོང་སྟེ། མེ་ཏོག་ཁང་བ་བརྩེགས་པ་ལྟ་བུ། བདུག་སྤོས་སྤྲིན་ལྟ་བུ། མཆོད་
པ་བིརྱ་ལྟར་གྱུར། བཅོམ་ལྡན་འདས་ཀྱི་དབུའི་སྟེང་དུ་འཁོད། བཅོམ་
ལྡན་འདས་འཁོར་བཅས་སེངྒེ་། རྟ། གླང་ཆེན། ཁྱུ་མཆོག་སོགས་ཀྱི་
བཞོན་པ་དང་། གློག་ལྟར་འཁྱུག་པ། ས་བརྟོལ་ཏེ་ཕེབས་པ་སོགས་རྫུ་
འཕྲུལ་སྣ་ཚོགས་བསྟན་པས་ཐམས་ཅད་དད་པའི་ས་ལ་བཀོད། གྲོང་ཁྱེར་
བ་རྣམས་ལ་ཆོས་མང་དུ་བསྟན་རྒྱུན་ཞུགས་ཐོབ། དབུ་སྐྲ་དང་སེན་མོས་
མཆོད་རྟེན་བཞེངས། ཀླུ་ལྔ་བརྒྱ་ཆོས་མཉན་དུ་འོང་བ་གྲོང་ཁྱེར་བ་ལ་
གནོད་པར་དགོངས། སྟོན་པ་དང་མོའུ་འགལ་བུ་གཉིས་ཕར་ཕེབས་ནས་
ལམ་དུ་ཆོས་བསྟན། མོའུ་འགལ་གྱི་བུས་མ་འཇིག་རྟེན་ཁམས་འོད་ཟེར་
ཅན་དུ་སྐྱེས་པ་འདུལ་བར་རྫུ་འཕྲུལ་གྱིས་ཕེབས། སྟོན་པས་སྔོན་གང་པོ་
འདི་སངས་རྒྱས་འོད་སྲུངས་དུས་དགེ་སློང་དགྲ་བཅོམ་པ་གཅིག་ལ་་་
ས
.，
489



འབངས་མོའི་བུ་ཞེས་བརྗོད་པས་སྐྱེ་བ་ལྔ་བརྒྱར་འབངས་མོའི་བུར་གྱུར་པ་
དང༌། དགེ་འདུན་ལ་བསྙེན་བཀུར་བས་ཕྱུག་ཅིང་དགྲ་བཅོམ་ཐོབ་པར་
གསུངས་སོ། །
༈ ཡལ་འདབ་སོ་བརྒྱད་པ་ལྐུགས་པ་འཕྱེ་བོའི་རྟོགས་བརྗོད་ནི། སྟོན་
པ་རྒྱལ་བྱེད་ཚལ་ན་བཞུགས་དུས་ཤཱཀྱ་གཞོན་ནུ་རབ་ཏུ་བྱུང་བ་མང་པོས་་་་
རིན་པོ་ཆེ་ཡོ་བྱད་དུ་མ་བསགས་པ་གཟིགས་ནས། ཟླ་བ་གསུམ་དུ་སུ་དང་
མི་འཕྲད་པའི་ཁྲིམས་མཛད་པའི་ཚེ། ཉེ་སྡེ་སོགས་དགོན་པ་བ་རྣམས་
མཇལ་ཁ་མ་ཐོབ་པར་ཕྱིར་འོང་བ་ལ། དགེ་སློང་རྣམས་ཀྱིས་ཁྱེད་རྣམས་
ཁྲིམས་ལས་ཉམས་སོ་ཞེས་སྨྲས་པས། ཉེ་སྡེ་འཛུམ་སྟེ་སྨྲས་པ། སྟོན་པས་
དགོན་པ་བ། ཤིང་དྲུང་བ། ཕྱག་དར་ཁྲོད་པ་རྣམས་ལ་དེ་འདྲའི་བཀའ་
ཁྲིམས་མཛད་པ་མིན། ཆོས་གོས་མང་པོ་འཆང་བའི་སྲེད་པ་ཅན་རྣམས་
ཞལ་བལྟ་བར་བཀག་པ་ལགས་ཟེར་བ་ཤཱཀྱའི་དགེ་སློང་དག་གིས་ཐོས་པས་
སྐྱེངས་ཏེ་ཆོས་གོས་སོགས་བློས་བཏང་། སྟོན་པའི་དྲུང་དུ་མཇལ་ཆོས་
བསྟན་རྒྱུན་ཞུགས་ཐོབ་པ་དེའི་སྔོན་བྱུང་གསུང་བ། སྔོན་ཝ་ར་ཎ་སིར་རྒྱལ་
པོ་ཚངས་བྱིན་གྱི་བཙུན་མོ་ཆུ་ལ་རྩེ་རུ་སོང་ཚེ་ཆུ་ནང་དུ་བྱིས་པ་ཞིག་བཙས་
པ་ལ་ཆུ་སྐྱེས་ཞེས་མིང་བཏགས། བློན་པོ་ལྔ་བརྒྱའི་བུད་མེད་རྣམས་ལ་བུ་ལྔ་
བརྒྱ་སྐྱེས། ཆུ་སྐྱེས་ཀྱིས་སྔོན་རྒྱལ་པོར་གྱུར་ཚེ་རྒྱལ་སྲིད་ཆོས་དང་ཆོས་མིན་
གྱིས་བསྐྱངས་པས། ལོ་སྟོང་ཕྲག་དྲུག་ཅུར་དམྱལ་བར་སྡུག་བསྔལ་མྱོང་
བའི་རབས་དྲན་པས་ཡིད་འབྱུང་སྟེ་ལྐུགས་པ་དང་འཕྱེ་བོར་བརྫུས་པ་མ་་་་
490



ཤེས་པར། རྒྱལ་པོས་སྨན་པ་ལ་དྲིས་པ་ན། སྨན་པས་འདི་ལ་དབང་བོ་
ཚང་། ནད་རིགས་མེད་པས་སྐྲག་པའི་ཐབས་མཛད་ན་སྨྲ་བ་དང་ལྡང་བར་
འགྱུར་རོ་ཞེས་ཟེར་བ་བཞིན། རྒྱལ་པོས་གཤེད་མ་རྣམས་ལ་མ་གསོད་པར་
སྡིགས་ཤིག་ཅེས་བསྒོས་པ་ལྟར་ཤིང་རྟར་བཞག་སྟེ་གསོད་སར་ལན་གསུམ་
གྱི་བར་དུ་ཁྲིད་པ་ན། ལན་དང་པོར་ཉེས་མེད་ཁྲིམས་ཀྱིས་མནར་བ་ལས་
བཟློག་པའི་མི་ཞིག་མེད་དམ་ཞེས་སྟོན་པའི་བརྡར། ཝ་ར་ཎ་སིར་འདི་ན་
སྐྱེ་བོ་ཡོད་དམ་མེད་ཅེས་དང་། ལན་གཉིས་པར་རོ་ཞིག་མཐོང་ནས་ལེགས་
བྱས་ལྡན་པ་དག་གི་རོ་ཡང་གསོན་པ་ལྟ་བུ། སྡིག་པ་དང་ལྡན་པ་ཤི་བ་མིན་
ཡང་རོ་ལྟ་བུ་ཡིན་པའི་བརྡར། རོ་འདི་གསོན་པོ་ཤི་བ་ཡིན་ནམ། ཤི་བ་
ཉིད་ཤི་བ་ཡིན་ཟེར། ལན་གསུམ་པར་འབྲས་ཀྱི་ཕུང་བོ་མཐོང་ནས་བསོད་
ནམས་སྔ་མའི་འབྲས་བུ་ལ་ལོངས་སྤྱོད་པ་འབྱོར་ལྡན་རྣམས་ཀྱི་འབྲས་བུའི་
ཕུང་བོ་དང་འདྲ་ཞེས་མཚོན་པའི་བརྡར། འབྲས་འདི་སྔོན་ཟོས་ཟིན་པ་
ཞིག་ཟའམ། སྔར་མ་ཟོས་པ་ཞིག་རྗེས་སུ་ཟ་ཞེས་སོགས་སྨྲས། སླར་རྒྱལ་
པོའི་དྲུང་དུ་ཁྱེར་ཚེ་མི་སྨྲ་བར་གནས་པ་ལ། དོང་བརྐོས་ནས་སྡིགས་པའི་
ཚེ། རྒྱལ་པོས་བདག་ལ་མཆོག་སྦྱིན་ན་སྨྲ་ཞིང་འགྲོའོ་ཟེར་བ་རྒྱལ་པོས་ཐོས་
ནས་ཁྱོད་ལ་མཆོག་ཅི་དགོས་ཞེས་སྨྲས་པ་ན། དེས་ཡབ་ལ་བདག་སྔོན་རྒྱལ་
ཚབ་ལོ་དྲུག་ཅུར་ཆོས་དང་ཆོས་མིན་བྱས་པས་དམྱལ་བར་ལོ་སྟོང་ཕྲག་དྲུག་
ཅུར་སྡུག་བསྔལ་མྱངས་པ་དྲན་པས་རྒྱལ་སྲིད་མི་འཛིན་པའི་ཐབས་བྱས་པ་
ཡིན་པས། དེས་ན་བདག་རབ་ཏུ་འབྱུང་བར་བགྱིའོ་ཞེས་ཞུས་པ་ལྟར་
491



གནང་བ་བྱིན། དྲང་སྲོང་ཞིག་གི་མདུན་དུ་བློན་པོའི་བུ་ལྔ་བརྒྱ་དང་བཅས་
རབ་ཏུ་བྱུང་། དེས་གདམས་ངག་བསྒོམས་པས་མངོན་ཤེས་ལྔ་ཐོབ། བློན་
པོའི་བུ་རྣམས་ཀྱིས་རི་ལ་བ་ཤིང་ཤུན་སོགས་ཡོ་བྱད་བསགས་པ་མཐོང་ནས།
ཁོང་ཉིད་གཅིག་པུར་ནགས་དེར་གནས་པའི་རི་དྭགས་རྣམས་དང་འགྲོགས་
ནས་བཞུགས་པ་བློན་པོའི་བུ་རྣམས་ཀྱིས་མཐོང་ནས་སྐྱེངས་ཏེ་ཡོ་བྱད་་་་་་་
རྣམས་ཆུ་ཀླུང་དུ་དོར། རྒྱལ་བུའི་དྲུང་དུ་འོངས་ཆོས་བསྟན་པས་མངོན་
ཤེས་ལྔ་ཐོབ། རྒྱལ་བུ་སྐུགས་འཕྱེ་དེ་ང་དང་། བློན་པོའི་བུ་ལྔ་བརྒྱ་ཤཱཀྱའི་
དགེ་སློང་འདི་རྣམས་ཡིན་ནོ་ཞེས་གསུངས། །
༈ ཡལ་འདབ་སོ་དགུ་བ་བཟོད་པ་ལ་དགའ་བའི་རྟོགས་བརྗོད་ནི།
སྟོན་པས་ཨུ་དུམ་བཞེས་པ་དྲག་པོར་གྱུར་པ་ཞིག་བསླབ་པའི་གཞི་ལ་བཀོད།
འཛུམ་བག་མཛད་པས་བརྒྱ་བྱིན་གྱིས་རྒྱུ་ཞུས་ཚེ། སྔོན་བྱུང་གསུང་བ།
སྔོན་ནགས་ཚལ་འདིར་དྲང་སྲོང་བཟོད་པ་ལ་དགའ་བ་ཞེས་པ་གནས་ཚེ།
དཔྱིད་ཀྱི་དུས་སུ་བྱང་ཕྱོགས་ཀྱི་རྒྱལ་པོ་བཙུན་མོ་འཁོར་བཅས་ཚལ་དེར་་་་་
སོང་། རྒྱལ་པོ་གཉིད་དུ་སོང་སྐབས་བཙུན་མོ་རྣམས་ཀྱིས་ཆོས་ཉན་ཆེད་
དྲང་སྲོང་དེ་བསྐོར་ནས་འདུག་པ་མཐོང་བས། རྒྱལ་པོ་ཁྲོས་ཏེ་དྲང་སྲོང་
དེའི་རྐང་ལག་བཅད་ཀྱང་ཁྲོ་བ་མ་སྐྱེས། མི་མིན་རྣམས་རྒྱལ་པོ་ལ་ཁྲོས་པ་
ཡང་བཟོད་པ་ལ་དགའ་བས་བཟློག རྒྱལ་པོ་ཕོ་བྲང་དུ་སོང་ཤུལ། དཀའ་
ཐུབ་པ་རྣམས་ཀྱིས་དྲང་སྲོང་གི་ཡན་ལག་བཅད་པ་མཐོང་ནས་དམོད་པ་་་་
བྱེད་པར་བརྩམས་ཚེ། དྲང་སྲོང་དེས་བདག་ཅག་བཟོད་པ་དང་ལྡན་པ་
492



རྣམས་གཞན་ལ་ཁྲོས་ནས་གནོད་པར་མི་བྱ། བདག་གི་རྐང་ལག་གཅོད་ཚེ་
ཁྲོ་བའི་རྣམ་འགྱུར་མེད་པའི་བདེན་ཚིག་གིས་བདག་གི་ལུས་ཉམས་པ་མེད་
པར་གྱུར་ཅིག་ཅེས་བརྗོད་པས་རྐང་ལག་སྔར་ལྟར་འབྱར་ཞིང༌། རྨ་ཡང་
སོས། ནམ་མཁའི་ལྷས་མེ་ཏོག་གིས་མཆོད་དེ་བསྔགས་པ་བརྗོད། རྒྱལ་པོ་
དེ་དེ་ལྟ་བུའི་སྡིག་པས་ལུས་ཐམས་ཅད་ཆུ་བུར་གྱིས་གཏམས་ཤིང་། ཤི་
འཕོས་ནས་དམྱལ་བར་སོང་། དེ་དུས་ཀྱི་དྲང་སྲོང་ང་དང་། རྩོད་ལྡན་
རྒྱལ་པོ་དེ་ལྷས་བྱིན་ཡིན་ནོ་ཞེས་གསུངས།
༈ ཡལ་འདབ་བཞི་བཅུ་བ་སེར་སྐུའི་རྟོགས་བརྗོད་ནི། བཅོམ་ལྡན་
འདས་ཡངས་པ་ཅན་གྱི་སྤྲེའུ་རྫོང་འགྲམ་གྱི་ཁང་བ་བརྩེགས་པ་ན་བཞུགས།
དེའི་ཚེ་ཡངས་པ་ཅན་དུ་དུས་སྟོན་གྱི་ཚེ་ཉ་པ་ལྔ་བརྒྱས་རྒྱ་ཆུང་བས་ཉ་དང་
རུས་སྦལ་སོགས་འབྲུའི་ཕུང་བོ་ཙམ་དང་། རྒྱུ་ཆེ་བས་ཆུ་སྲིན་ཆེན་པོ་
གཉིད་དུ་སོང་བ་ཟིན། སད་ཚེ་མི་སྟོང་ཕྲག་མང་པོས་དྲངས། ཆུ་སྲིན་དེ་
སྐམ་ལ་ཐོན་པ་ན་ལུས་རིའི་རྣམ་པ་ལ་སྲོག་ཆགས་མགོ་མི་འདྲ་བ་བཅོ་་་་་་་
བརྒྱད་ཡོད་པ་མཐོང་ནས་ཐམས་ཅད་འཇིགས་ཤིང་ལྟད་མོ་ལ་འདུས། མུ་
སྟེགས་སྟོན་པ་དྲུག་ཀྱང་སླེབས། བཅོམ་ལྡན་འདས་ཀྱིས་དེ་འདུལ་བའི་
དུས་ལ་བབས་པར་དགོངས་ནས་དགེ་སློང་གི་ཚོགས་བཅས་ཕེབས། ཉ་པ་
རྣམས་ཀྱིས་སྟོན་པའི་གསུང་ལ་མཉན་ནས་རྒྱ་ཆུང་དུས་བཟུང་བ་རྣམས་་་་་
བཏང་། སྟོན་པས་ཆུ་སྲིན་ལ་ཁྱོད་སེར་སྐྱ་ཡིན་ནམ་ཞེས་དྲིས་པ་ན། དེས་
ལགས་སོ་ཞེས་ཞུས། ཁྱོད་ལ་ཉེས་པ་ཡོད་དམ། དེས་ཡོད་དོ། །དེ་དག་གི་
，
493



འབྲས་བུ་མྱོང་ངམ། དེས་མྱོང་ལགས། ཁྱོད་འདི་ནས་ཤི་འཕོས་ནས་གང་
དུ་སྐྱེ། དེས་དམྱལ་བར་སྐྱེའོ་ཞེས་ཞུས་ཏེ། སྐད་ཆེར་ངུས་པ་ན། སྟོན་པས་
ཁྱོད་ངུས་པས་ཅི་ལ་ཕན། ང་ལ་སེམས་དད་པར་བྱོས་ཤིག་ཅེས་ཆོས་ཀྱི་
སྡོམ་བཞི་གསུངས་ཤིང་ལྷར་སྐྱེ་བར་ལུང་བསྟན། ཀུན་དགའ་བོས་དེའི་
སྔོན་མཐའ་ཞུས་ཏེ་གསུང་བ། བསྐལ་པ་བཟང་པོ་འདིར་སངས་རྒྱས་འོད་
སྲུངས་འཇིག་རྟེན་དུ་བྱོན། ཀྲྀ་ཁྲིས་རྒྱལ་པོ་བྱེད་པའི་ཚེ། ལྷོ་ཕྱོགས་ནས་
རིག་བྱེད་ལ་མཁས་པའི་བྲམ་ཟེ་སྨྲ་བའི་སེངྒེ་འོངས་ཏེ། བདག་གིས་ཁྱེད་ཀྱི་
མདུན་དུ་བརྒལ་ལན་འདེབས་པར་སྤྲོ་བས་མཁས་པ་ཡོད་ན་བོས་ཤིག་ཅེས་
སྨྲས་པས། རྒྱལ་བློན་གྲོས་མཐུན་གྱིས་རི་བྲག་ཅིག་ན་བྲམ་ཟེ་སེར་སྐུ་ཞི་བ་
ཞེས་པ་གཞན་རྩོད་པས་ཕམ་ནུས་པ་ཞིག་ཡོད་པ་བོས། དེ་དང་བརྩད་པས་
ལྷོ་ཕྱོགས་པ་ཕམ། རྒྱལ་པོ་དགའ་སྟེ་ཡུལ་འཁོར་ནོར་བཅས་ཞི་བ་ལ་བྱིན།
དེ་ལ་བུ་སྐྲ་སེར་བ་ཞིག་བྱུང་བ་ལ་མིང་སེར་སྐྱར་གྲགས། ཕ་ལས་ཀྱང་
མཁས་པར་གྱུར། ཕ་འདའ་ཁར་བུ་ལ་ཁྱོད་ལྟ་བུའི་མཁས་པ་མེད་མོད།
དགེ་སློང་རྣམས་དང་རྩོད་པར་མི་བྱ། དེ་རྣམས་ཀྱི་ཡེ་ཤེས་ཟབ་ཅིང་རྟོགས་
དཀའ་བས། བདག་གིས་ཀྱང་འབེལ་གཏམ་བྱེད་མ་ནུས་ཞེས་འདས་སོ། །
དེ་ནས་སེར་སྐྱས་བྲམ་ཟེ་རྣམས་རྩོད་པས་ཕམ། དེའི་མ་ཀ་ཙ་རས། ཁྱོད་
ཀྱིས་འོད་སྲུངས་ཀྱི་དགེ་སྦྱོང་རྣམས་ལས་ཀྱང་རྒྱལ་བར་གྱིས་ཤིག་ཅེས་སྨྲས་
པ། བུས་བཟློག་ཀྱང་མས་ནན་གྱིས་བསྐུལ་ནས་སོང་བར། ལམ་དུ་དགེ་
སློང་ཞིག་ལ་ཚད་མ་དྲིས། ཚིགས་བཅད་གཅིག་སེར་སྐྱ་ལ་དྲིས་པས་ལན་མ་
494
，



-
ཐེབས། འོད་སྲུངས་ལ་དད་དེ་ཕྱག་འཚལ། དེར་མས་ལབ་པ་ལྟར་རྫུན་གྱི་
སྒོ་ནས་རབ་ཏུ་བྱུང་། སངས་རྒྱས་པའི་གཞུང་ལ་མཁས་པར་བྱས། སེང་
ཁྲིར་འཁོད་དེ་ཆོས་བསྟན། དེ་བཞིན་གཤེགས་པ་ལ་བསྙེན་བཀུར་བྱའོ་སྙམ་
དུ་སོང་བར། མས་ཁྱོད་ཀྱིས་དགེ་སྦྱོང་རྣམས་ཚར་ཆོད་ཆོས་མ་ཡིན་པ་སྟོན་
ཅེས་ནན་གྱིས་བསྒོ་བ་དང་དུ་བླངས། དེར་ཁྲི་ལ་འཁོད་ནས་ཆོས་ཅུང་ཟད་
བསྟན། - ཆོས་མ་ཡིན་པ་སྟོན་པར་བརྩམས་ཚེ་དགེ་སློང་གིས་མདོ་སྡེའི་
མཐའ་མ་སྤྲུགས་ཤིག་ཅེས་སྨྲས་པ་ན། ཁོ་ཁྲོས་ཏེ་གླང་བོའི་མགོ་ཅན། བོང་
བུའི་མགོ་ཅན་ཞེས་མང་དུ་སྨད་དོ། །དེ་ལ་ཤིན་ཏུ་འགྱོད་དེ་མ་ལ་བདག་
འཁོར་བར་འཁོར་ཚེ་ཁྱོད་འདྲ་བའི་མ་ཡོད་པར་མ་གྱུར་ཅིག་ཅེས་སྨྲས་ནས་
རབ་ཏུ་བྱུང་། དེའི་མ་སྨྱོན་མར་གྱུར། ཤི་ནས་དམྱལ་བར་སྐྱེས། སེར་སྐྱ་
ཚིག་རྩུབ་ཀྱི་ལས་ཀྱིས་འདིར་སྐྱེས་ཞེས་གསུངས་ནས་འགྲོ་བ་མང་པོ་བྱང་་་་་
ཆུབ་ལ་བཀོད། ཆུ་སྲིན་ཤི་ནས་རྒྱལ་ཆེན་རིགས་བཞིར་སྐྱེས། སྟོན་པར་
མཇལ་ཆོས་བསྟན་ནས་རྒྱུན་ཞུགས་ཀྱི་འབྲས་བུ་ཐོབ་པའོ། །
༈ ཡལ་འདབ་ཞེ་གཅིག་པ་ཨུ་དཱ་ཡ་ནའི་རྟོགས་བརྗོད་ནི། སངས་རྒྱས་
འོད་མའི་ཚལ་ན་བཞུགས་དུས་རྒྱལ་པོ་གཟུགས་ཅན་སྙིང་བོ་ལ། སྒྲ་སྒྲོགས་
ཀྱི་རྒྱལ་པོ་ཨུ་དཱ་ཡ་ནས་མ་ག་དྷའི་ཚོང་པ་རྣམས་ཀྱི་གཏམ་ལ་བརྟེན་ནས་མ་
མཐོང་རྒྱང་རིང་གི་མཛའ་བོར་གྱུར་ཏེ། རིན་པོ་ཆེའི་ཁྲབ་རིན་ཐང་མི་ཆོད་
པ་མེ་དང་དུག་མཚོན་གྱིས་བཅད་པ་དང་འབིགས་པར་མི་ནུས་པ་སྣང་བའི་
བདག་ཉིད་ཅན་རེག་ན་བདེ་བ་སྟེར་བ་སྟེ། ཡན་ལག་ལྔ་ལྡན་གྱི་སྐྱེས་
495



བསྐུར་བས་སྐྱེས་ལན་དུ་གཟུགས་ཅན་སྙིང་བོ་ལ་བློན་པོ་དབྱར་ཚུལ་གྱིས་་་་་
སྨྲས་པ་ལྟར་སྟོན་པས་ཀྱང་གནང་སྟེ། བཟོ་བོ་མཁས་པས་སྐུ་གཟུགས་ཀྱི་
རྣམ་པ་ཅི་འདྲ་བ་རི་མོར་འབྲི་མ་ནུས་པར་གྲིབ་མའི་ནང་ཚོན་གྱིས་ཁེངས་
ཏེ། སྐྱབས་འགྲོ་བསླབ་གཞི་རྟེན་འབྲེལ་སོགས་བྲིས། གླང་ཆེན་ལ་བཀལ་
ནས་བསྐུར་བས་རྒྱལ་པོས་མཆོད་པ་སྣ་ཚོགས་པས་བསུས། ཐང་སྐུ་བཀྲམ་
ཚེ། ལྷས་མེ་ཏོག་གི་ཆར་ཕབ། རྟེན་འབྲེལ་བཅུ་གཉིས་དང་སྐྱབས་འགྲོ་
བསླབ་གཞིའི་དོན་རྟོགས། ཁོ་བོ་ལ་ཆོས་སྟོན་པའི་དགེ་སློང་ལྗོངས་ཞེས་
འཕྲིན་ཕུལ་བ་ལྟར། ་ འཕགས་པ་ཀཱ་ཏྱཱ་ཡ་ན་དང་དགེ་སློང་མ་རི་མ་
མངགས། ཆོས་བསྟན་དགེ་སྦྱོང་ཚུལ་གྱིས་འབྲས་བུ་ཐོབ་པ་མང་། ཁྱིམ་
བདག་རྒྱལ་དང་སྐར་རྒྱལ་གཉིས་ཀྱིས་དགྲ་བཅོམ་ཐོབ། དེ་གཉིས་འདས་
པའི་སྐུ་གདུང་ལ་མཆོད་རྟེན་བྱས། བཙུན་མོ་ཟླ་འོད་མ་རི་མ་ལས་རབ་ཏུ་
བྱུང་། ཚེ་འཕོས་ནས་ལྷའི་བུ་མོར་སྐྱེས། སངས་རྒྱས་དང་མཇལ། ལྷ་མོས་
རྒྱལ་པོ་ལ་བསྐུལ་ནས་བུ་གཙུག་ཕུད་རྒྱལ་སྲིད་ལ་བཞག་ཡངས་པ་ཅན་དུ་་་
སོང་། གཟུགས་སྙིང་གིས་ཁྲིད་དེ་བཅོམ་ལྡན་འདས་ལ་མཇལ། ཚུར་ཤོག་
གིས་བསྙེན་པར་རྫོགས། བུས་རྒྱལ་སྲིད་ཆོས་མིན་གྱིས་བསྐྱངས་པ་དགེ་
སློང་ཨུ་དཱ་ཡ་ན་བསོད་སྙོམས་ལ་སོང་ཚེ་ཐོས། དེར་ཚོང་པ་རྣམས་ལ་
བདག་འོངས་ནས་གཙུག་ཕུད་བློན་པོ་དང་བཅས་པ་ཆོས་ཁྲིམས་ལ་འགོད་
པར་བྱའོ་ཞེས་གསུངས་པ་བློན་པོ་དབྱུག་ཐོ་གཉིས་ཀྱིས་ཐོས་ནས། རྒྱལ་བུ་
ལ་ཡབ་རབ་ཏུ་བྱུང་བའི་ངོ་ཚ་བཏང་སྟེ་རྒྱལ་སྲིད་འཕྲོག་པར་འོངས་ན་་་་་་
496



ལམ་དུ་གསོད་པར་རིགས་སོགས་རྫུན་མང་དུ་སྨྲས་ནས་རྒྱལ་བུའི་ཡིད་་་་་་
བསྒྱུར། ཨུ་དཱ་ཡ་ནས་སྟོན་པར་ཞུས་པས། རང་གི་ལས་བདག་གིར་བྱའོ་
གསུངས་ནས་གནང་བ་སྦྱིན། དེར་དགེ་སློང་འོངས་པ་དང་གཤེད་མ་
རྣམས་ཀྱིས་གསོད་པར་བརྩམས་པ་ན། བདག་རབ་ཏུ་བྱུང་བའི་དོན་བྱས་
མ་ཟིན་གྱིས་ཅུང་སྡོད་ཟེར་མཉམ་པར་བཞག་དགྲ་བཅོམ་ཐོབ་སྟེ། སྨྲས་པ།
རྒྱལ་བུ་ལ་ཁྱོད་ཀྱིས་ཕ་བསད་པ་དང་། དགྲ་བཅོམ་པ་བསད་པས་
མཚམས་མེད་གཉིས་བྱས་སོ། །ད་ནི་གང་དགའ་བ་གྱིས་ཞེས་སྨྲས། དེར་
རལ་གྲིས་སྐེ་བཅད། སྲས་ཀྱིས་ཡབ་ཀྱི་ཚིག་རྣམས་ཐོས་ཏེ་བློན་ངན་གཉིས་
དོར། སྔོན་གྱི་ཆོས་བློན་ཧེ་རུ་ཀ་དང་བྷི་རུ་ཀ་གཉིས་བོས་མྱ་ངན་བསལ།
སླར་ཡང་བློན་པོ་དབྱུག་ཐོས་རྫུན་མང་དུ་སྨྲས་པར་ཀཱ་ཏྱཱ་ཡ་ན་ཕྱག་དར་་་་་
ཁྲོད་ཀྱི་རྡུལ་གྱིས་གཡོགས་པར་འཕགས་པས་དེའི་ཁྲོད་དུ་ཁང་བཟང་སྤྲུལ།
འཕགས་པས་ཆོས་བློན་གཉིས་ལ་སྨྲས་པ། འདིའི་གྲོང་དུ་ཉིན་དང་པོར་
རླུང་ལྡང་བས་རྡོ་གསེག་མེད་པར་བྱེད། གཉིས་པར་མེ་ཏོག་གསུམ་པར་
གོས། བཞི་བར་དངུལ། ལྔ་བར་གསེར། དྲུག་པར་རིན་པོ་ཆེ། བདུན་
པར་རྡུལ་གྱི་ཆར་འབབ་པས་རྒྱལ་པོ་ཡུལ་འཁོར་དང་བཅས་པ་མེད་པར་་་་་
འགྱུར། རིན་ཆེན་བབས་པ་ན་གྲུ་ཁོང་ལ་བྲོས་ཤིག་ཅེས་གསུངས་པ་ལྟར་
རིན་པོ་ཆེའི་ཆར་བབས་པ་ན་བློན་པོ་གཉིས་བྲོས། དེའི་ཚེ་ཀཱ་ཏྱཱ་ཡ་ནས་རྫུ་
འཕྲུལ་གྱིས་བློན་པོའི་བུ་སྔོ་བསང་ཁྲིད་ནས་ནམ་མཁའ་ལ་གཤེགས་ཤིང་སྒྲ་
སྒྲོགས་ཀྱི་ལྷ་མོ་ཡང་འཕགས་པའི་རྗེས་སུ་འབྲངས། ཆོས་བློན་གྱི་བུ་ཡུལ་
497



གཞན་གྱི་རྒྱལ་པོར་གྱུར། འཕགས་པས་ཀ་ན་ཀའི་ཡུལ་དུ་རང་གི་མ་བདེན་
པ་མཐོང་བ་ལ་བཀོད། བཅོམ་ལྡན་འདས་ལ་རྒྱུ་མཚན་གསོལ་བར། སྔོན་
ནགས་ཚལ་དུ་རྔོན་པ་ཞིག་གིས་རྒྱ་བཙུགས་པར་རང་སངས་རྒྱས་ཤིག་་་་་་
གནས་པའི་མཐུས་མ་ཟིན་པས་འདིས་ལན་ནོ་སྙམ། ཁྲོས་ཏེ་དུག་མདའ་
འཕངས་པ་ན་དེས་རྫུ་འཕྲུལ་སྣ་ཚོགས་བསྟན་ནས་འདས་པས་རྔོན་པ་་་་་་
འགྱོད་དེ་དེའི་སྐུ་གདུང་ལ་མཆོད་རྟེན་བཞེངས་སྨོན་ལམ་བཏབ་པས། ཨུ་
དྷཱ་ཡ་ནར་སྐྱེས་སངས་རྒྱས་དང་མཇལ། རང་སངས་རྒྱས་བསད་པས་
དམྱལ་བར་སྐྱེས་ཤིང་སྐྱེ་བ་ལྔ་བརྒྱར་གསོད་པ་ཐོབ། ཡང་གཙུག་ཕུད་ཅན་
ཁྱིམ་བདག་དགའ་བའི་བུ་མོར་གྱུར་པ་ན། ཡུན་རིང་བོར་སློང་མཁན་མ་
བྱུང་། ཉིན་གཅིག་ཕྱག་དར་སྤར་གང་གཏོར་བ་རང་སངས་རྒྱས་ཤིག་གི་
དབུ་ལ་ལྷུང་བའི་ཉིན་དེར་བུ་མོ་སློང་མཁན་བྱུང་ཙ་ན། རྡུལ་རང་སངས་
རྒྱས་ཀྱི་དབུ་ལ་གཏོར་བ་དེའི་སྟོབས་ཀྱིས་བདག་བག་མར་གྱུར་ཅེས་སྨྲས།
དེའི་ཚེ་ཀཱ་ཏྱཱ་ཡ་ན་མིང་པོར་གྱུར་པ་དེས་འཛུམ་པ་བྱས་པའི་རྣམ་སྨིན་གྱིས་
ད་ལྟ་རྡུལ་གྱིས་གཡོགས། ། གྲོང་ཁྱེར་པ་རྣམས་ཀྱིས་དེ་ཐོས་པས་བག་
མར་འགྲོ་འདོད་རྣམས་རང་སངས་རྒྱས་ཀྱི་དབུ་ལ་རྡུལ་འཐོར་བ་བྱུང་བས་
རྒྱལ་པོ་ཡུལ་འཁོར་བཅས་རྡུལ་གྱིས་ནོན་པར་གྱུར། དུས་རེ་ཞིག་ནས་ཁྱིམ་
བདག་མཁས་པ་དང་སད་པས་དེ་བཟློག་པར་བྱས་པས་བློན་པོ་ཧེ་རུ་ཀ་་་་་
དང་བྷི་རུ་ཀ་གཉིས་ད་ལྟ་འཇིགས་པ་ལས་ཐར་བ་ཡིན་ནོ་ཞེས་གསུངས།
༈ ཡལ་འདབ་ཞེ་གཉིས་པ་མཁས་པའི་རྟོགས་བརྗོད་ནི། བཅོམ་ལྡན་
498



འདས་རྒྱལ་བྱེད་ཚལ་ན་བཞུགས་སྐབས། ཁྱིམ་བདག་བརྟན་པའི་བུ་མཁས་ ་
པ་ཞེས་པ་ཆུང་ངུ་ནས་ཤཱ་རིའི་བུ་སོགས་དགེ་སློང་རྣམས་ལ་ཆོས་སྟོན་བྱེད།
མུ་གེ་བྱུང་དུས་ཤིག་ཁྱེའུ་གསེར་རྒྱུན་གྱིས་བརྒྱན། རྟ་ལ་ཞོན་ནས་སྟོན་པར་
མཇལ་དུ་འོངས་པའི་ལམ་ཁར་ཆོམ་རྐུན་ལྔ་བརྒྱར་རྟ་ལས་བབས་ཏེ་བཀུར་
སྟི་བྱས། ཀླུ་རྒྱལ་མཐའ་ཡས་ཀྱིས་རྒྱན་དང་གོས་ཟུང་ལྔ་བརྒྱ་ཁྱེའུ་ལ་སྦྱིན་
པས་ཆོམ་རྐུན་རྣམས་མགུ་བར་བྱས། ཁྱེའུ་དང་ལྷན་དུ་སྟོན་པར་མཇལ།
ཐམས་ཅད་ཀྱིས་རྒྱུན་དུ་ཞུགས་པའི་འབྲས་བུ་ཐོབ། གཞོན་ནུ་ལ་བཅོམ་
ལྡན་འདས་ཀྱིས་ཁྱོད་སྔོན་གྱི་བསོད་ནམས་ཀྱིས་ཚེ་འདིར་དཔལ་འབྱོར་་་་་
དང་ལྡན་པས། མུ་གེའི་དུས་སུ་དགེ་སློང་རྣམས་དང་ཕོངས་པ་རྣམས་ལ་
ཟས་སྦྱིན་པར་མཛོད་ཅེས་གསུངས་པས་དགའ་སྟེ་དགེ་སློང་བརྒྱ་ཕྲག་ཕྱེད་
དང་བཅུ་གསུམ་ལ་རྒྱལ་པོ་ལ་འོས་པའི་ཁ་ཟས་ཀྱིས་མཆོད། དབུལ་བོ་ཡིན་
མིན་ཐམས་ཅད་ལ་སྦྱིན་པ་བཏང་། མཁས་པའི་ཁྱིམ་དུ་རིན་པོ་ཆེའི་གཏེར་
བརྒྱ་བརྡོལ། རྒྱལ་པོ་གསལ་རྒྱལ་ལ་དྲུག་ཆ་ཕུལ་བ་སོལ་བར་གྱུར་པ་དེ་
ཡང་གཞོན་ནུའི་བདེན་ཚིག་གིས་རིན་པོ་ཆེར་གྱུར། མཁས་པས་ནོར་
ཐམས་ཅད་སྦྱིན་པར་བཏང་སྟེ་ཤཱ་རིའི་བུའི་དྲུང་དུ་རབ་ཏུ་བྱུང་། བསོད་
སྙོམས་ལ་སོང་བར་ཞིང་བས་ཡུར་ཆུ་གང་འདོད་པའི་ལམ་དུ་འཇུག་པ།
མདའ་མཁན་གྱིས་མདའ་མེ་ལ་བསྲོས་ནས་དྲང་བོར་བྱེད་པ། ཤིང་རྟའི་
འཁོར་ལོ་སོགས་མཐོང་བས་རྐྱེན་བྱས་ཤཱ་རིའི་བུ་བསོད་སྙོམས་སུ་ཕེབས་་་་་
ཤུལ་དྲན་པ་མངོན་དུ་བཞག དེའི་ཚེ་ས་གཡོས་བརྒྱ་བྱིན་གྱིས་ཕྱོགས་སྐྱོང་
499
，
，



ཉི་ཟླ་རྣམས་དེའི་བགེགས་བསྲུང་ཕྱིར་བསྐོས། སྟོན་པས་ཤཱ་རིའི་བུས་སྒོ་
བརྡུངས་ན་བར་ཆད་དུ་འགྱུར་དགོངས་ནས་ལམ་དུ་སྟོན་པ་བྱོན་ནས་་་་་་
གཏམ་གྱིས་འགོར་བར་བྱས། ཤཱ་རིའི་བུ་འོངས་ཚེ་སློབ་མའི་དགྲ་བཅོམ་
པའི་འབྲས་བུ་ཐོབ་པ་ལ་བསྔགས་པ་བརྗོད། སྟོན་པས་དེའི་སྔོན་རབས་
གསུང་བ། སྔོན་སངས་རྒྱས་འོད་སྲུངས་དགེ་སློང་སྟོང་ཕྲག་ཉི་ཤུ་ཝ་ར་ན་
སིར་བཞུགས་དུས། ཁྱིམ་བདག་རྣམས་ཀྱིས་རིམ་བཞིན་མཆོད་པ་ན།
དབུལ་བོ་ཞིག་གིས་ཚོང་དཔོན་གྱི་ཤིང་གཅོད་པའི་ལས་བྱས། ཆུང་མས་
འབྲས་བཀྲུ་བའི་ལས་བྱས་པའི་གླ་རྔན་ཅུང་ཟད་ཀྱིས་དགེ་སློང་གདུགས་་་་་
ཚོད་ལ་སྤྱན་འདྲེན་པར་ཉེ་བ་ན། བརྒྱ་བྱིན་གྱིས་གྲོགས་བྱས་ལྷའི་བཟའ་བ་
བསྒྲུབས་ཚེ་དགེ་སློང་མ་རྙེད། ཡིད་ཆད་ནས་འཆི་བར་བརྩམས་པ་ན་འོད་
སྲུངས་རང་ཉིད་བྱོན། བཅོམ་ལྡན་འདས་ལ་མཆོད་དེ་སྨོན་ལམ་བཏབ།
སངས་རྒྱས་དང་། བརྒྱ་བྱིན་སོགས་ཕེབས་ཤུལ་དབུལ་བོའི་ཁྱིམ་དུ་རིན་པོ་
ཆེའི་ཆར་བབས་པས་ཁེངས། བི་ཤྭ་ཀརྨས་རིན་པོ་ཆེ་ལས་གྲུབ་པའི་ཁང་
བཟང་ངོ་མཚར་བ་བྱས། ཞག་བདུན་དུ་སངས་རྒྱས་དགེ་འདུན་དང་
བཅས་པར་བསྙེན་བཀུར་བགྱིས་པ་དེའི་མཐུ་ཡིན་ནོ་ཞེས་གསུངས།
༈ ཡལ་འདབ་ཞེ་གསུམ་པ་གསེར་མདོག་གི་རྟོགས་བརྗོད་ནི། བཅོམ་
ལྡན་འདས་རྒྱལ་བྱེད་ཚལ་ན་བཞུགས་དུས་སྔོན་རབས་གསུང་བ། བསྐལ་
པ་བཟང་པོ་གཞན་ལ་སྐྱེ་རྒུ་ཚེ་ལོ་བརྒྱད་ཁྲིའི་དུས་སུ་གྲོང་ཁྱེར་གསེར་་་་་་་་་
མདོག་ཅེས་བྱ་བ་བྱུང་། ཡུན་རིང་བོར་ཆར་མ་བབས་ཚེ་སྐྱེ་བོ་རྣམས་
500



འཇིགས་པས་ཉེན་པ་ན། ཁྱིམ་བདག་དེས་རང་གི་མཛོད་ཀྱི་ཡོ་བྱད་རྣམས་
བྱིན་ཏེ་སྲོག་འཚོ་བར་བྱའོ་སྙམ། བང་བ་ཐམས་ཅད་འཇིག་རྟེན་ཀུན་ལ་
ཐུན་མོང་དུ་བྱིན། མུ་གེ་ཡུན་རིང་བ་དང་སེམས་ཅན་མང་པོས་རང་གི་སྲོག་
འཚོའི་ཟས་གཅིག་མ་གཏོགས་མ་ལྷག གཅིག་པོ་ཡང་རང་སངས་རྒྱས་
ཤིག་ལ་ཕུལ་བས་སངས་རྒྱས་དེས་རྒྱལ་པོ་ལ་བསྔགས་ཤིང་རྫུ་འཕྲུལ་གྱིས་་་་
ནམ་མཁའ་ལ་གཤེགས། ནམ་མཁར་ཆར་སྤྲིན་སྔོན་པོ་འདུས་ཏེ་རྒྱལ་པོའི་
བསམ་པ་ལྟར་ཐོག་མར་ཟས་ཀྱི་ཆར། དེ་ནས་གོས་འབྲུ་རིན་པོ་ཆེའི་ཆར་
དཔག་ཏུ་མེད་པ་བབས། དེ་དུས་ཀྱི་རྒྱལ་པོ་གསེར་མདོག་ང་ཉིད་ཡིན་ནོ་
ཞེས་གསུངས།
༈ ཡལ་འདབ་ཞེ་བཞི་བ་གསེར་གྱི་ལག་པའི་རྟོགས་བརྗོད་ནི། ཡང་
རྒྱལ་བྱེད་ཚལ་དུ་བཅོམ་ལྡན་འདས་བཞུགས་ཚེ། མཉན་ཡོད་དུ་ཁྱིམ་
བདག་ལྷའི་བདེ་ཞེས་པའི་བུ་གསེར་གྱི་ལག་པ་གཉིས་ལས་སྔ་དྲོ་རེ་ལ་་་་་་་
དངུལ་སྲང་འབུམ་ཕྲག་གཉིས་གཉིས་སྐྱེས་པ། སྐྱེ་བོ་རྣམས་ལ་བྱིན་པས་
དཔག་བསམ་གྱི་ཤིང་ལྟ་བུར་གྱུར་པ་དེ་ཉིད་བཅོམ་ལྡན་འདས་ལ་མཇལ་བ་
ཙམ་གྱིས་ཤེས་རབ་རྒྱས་ཤིང་ཚུར་ཤོག་གིས་བསྙེན་པར་རྫོགས་དགྲ་བཅོམ་
ཐོབ། སྟོན་པས་སྔོན་ཝ་ར་ཎ་སིར་བཅོམ་ལྡན་འདས་འོད་སྲུངས་མྱ་ངན་
ལས་འདས་པའི་སྐུ་གདུང་སྦྱངས་ནས་རིན་པོ་ཆེ་ལས་བཞེངས་པ་དེའི་ཏོག་
འཛུགས་ཚེ། བཟོ་བོ་ཀ་ན་ཏ་ལས་སེངྒེའི་གཟུགས་གཉིས་རྒྱུན་དང་བཅས་
དང་བའི་སེམས་ཀྱིས་བཀོད་པའི་བསོད་ནམས་ཀྱིས་དགེ་སློང་གསེར་གྱི་་་་་
501



ལག་པར་སྐྱེས་པ་ཡིན་ནོ་ཞེས་གསུངས།
༈ ཡལ་འདབ་ཞེ་ལྔ་བ་མ་སྐྱེས་དགྲས་ཕ་བསད་པའི་རྟོགས་བརྗོད་ནི།
བཅོམ་ལྡན་འདས་བྱ་རྒོད་ཕུང་བོའི་རི་ལ་བཞུགས་དུས། མ་སྐྱེས་དགྲ་
གྲོགས་ངན་པ་ལྷས་བྱིན་གྱིས་བསླུས་ཏེ་རང་གི་ཕ་གཟུགས་ཅན་སྙིང་བོ་་་་་
བཙོན་དུ་བཟུང་། བཙུན་མོ་ལུས་འཕགས་མས་ལུས་ཀྱི་ཕྱི་ཟས་ཀྱིས་
བྱུགས་གདུ་བུའི་སྦུབས་ཆུས་བཀང་སྟེ་བཙོན་ཁང་དུ་འཇུག་པ་ཡང་བཟློག
བཅོམ་ལྡན་འདས་ཀྱིས་གཟུགས་སྙིང་རྒྱུད་ལ་དགེ་བ་བསྐྱེད་ཆེད་སྐར་ཁུང་
ནས་འོད་སྤྲོས་པས་སྣང་བས་ཁྱབ་སྟེ་རྒྱལ་པོ་ཚིམས་པར་བྱས། མ་
སྐྱེས་དགྲས་ཤེས་ཏེ་བུ་ག་བཀག་རྐང་བ་གཉིས་བཅད་དེ་སྡུག་བསྔལ་གྱིས་་་་
གདུངས་པ་ན། སངས་རྒྱས་ལ་ཕྱག་འཚལ་ལོ་ཞེས་བརྗོད་པས། བཅོམ་
ལྡན་འདས་མདུན་དུ་མངོན་སུམ་དུ་བྱོན་ནས་ཆོས་བསྟན་ལས་ཀྱི་འབྲས་བུ་
སྡུག་བསྔལ་ལ་བཟོད་པར་གྱིས་ཞེས་དབུགས་དབྱུང་སྟེ། བཅོམ་ལྡན་འདས་
ཕེབས་སོ། །མ་སྐྱེས་དགྲའི་བུ་འཆར་བྱེད་ལ་ཕོལ་མིག་བྱུང་བ་ཁ་ནང་དུ་
བརྡོལ་བར་བྱས་པ། ལུས་འཕགས་མས་ཁྱེད་ལ་ནད་འདི་བྱུང་ཚེ་ཡབ་ཀྱིས་
འདི་འདྲའི་ཚུལ་གྱིས་བརྡོལ་བར་བྱས་སོ་ཞེས་སྨྲས་པས། ཁྲོ་བ་ཞི་སྟེ་ཕ་
གསོན་པོ་ཞེས་སྨྲ་བ་དེ་ལ་རྒྱལ་སྲིད་སྦྱིན་ནོ་ཞེས་སྨྲས་ཏེ་རྒྱུགས་པས་ཡབ་་་་་
གོད་ཟིན། རྣམ་ཐོས་སྲས་ཀྱི་བུ་རྒྱལ་བ་ཁྱུ་ཆོག་ཏུ་སྐྱེས། སྟོན་པས་གཟུགས་
ཅན་སྙིང་བོའི་སྔོན་མཐའ་གསུང་བ། སྔོན་ཝ་ར་ཎ་སིར་ཚོང་དཔོན་གྱི་བུ་
བཞི་བྱུང་བ་རང་སངས་རྒྱས་མཐོང་བས་ཞེ་སྡང་སྐྱེས་ཏེ་བུ་མོ་སུན་ད་རཱ་ག་
502



ཞེས་པས་སྤུན་རྣམས་ལ་བསོད་སྙོམས་ཕུལ་ཞེས་སྨྲས་པ་ན། སྤུན་དང་པོས་
རང་ཉིད་བཏུང་བས་མྱོས་པར་བྱས་པས་དགེ་སློང་འདི་གསོད་པར་འདོད་
ཅེས་དང་། སྤུན་གཉིས་པས་ཆུར་འཕངས་ཏེ་གསོད་པར་འདོད། གསུམ་
པས་ཁང་བའི་ཁ་ཁྱེར་ལས་འཕངས་ཏེ་གསོད་པར་འདོད། བཞི་བས་རྐང་
བ་རལ་གྲིས་བཅད་པགས་པ་མེད་པར་བྱས་ལ་གསོད་པར་འདོད་ཅེས་སྨྲས་
པའི་སྡིག་འབྲས་ཐུ་བོ་དེས་དང་པོ་ཤཱཀྱ་ཤ་རི་སྐྱར་གྱུར་ནས་ཆང་བཏུང་སྟེ་
ཤི གཉིས་པ་ཤཱཀྱ་མིང་ཆེན་ཆུར་བསྐུར་ནས་ཤི གསུམ་པ་རྒྱལ་པོ་གསལ་
རྒྱལ་རྒྱལ་བུས་བསྐྲད་ནས་བསད། བཞི་བ་གཟུགས་ཅན་སྙིང་བོ་བུས་རྐང་
བ་བཅད་དེ་བསད་པའོ་ཞེས་གསུངས།
༈ ཡལ་འདབ་ཞེ་དྲུག་པ་བྱས་ཤེས་ཀྱི་རྟོགས་བརྗོད་ནི། ལྷས་བྱིན་གྱིས་
སྟོན་པ་ལ་འཁུ་བའི་བྱ་བ་སྣ་ཚོགས་བྱས། ནམ་ཞིག་ཤཱཀྱའི་རྒྱལ་པོ་བྱེད་
པར་བརྩམས་ཚེ་སྟོན་པས་མ་གནང་བ་ན། དུག་རྐང་བ་ལ་བསྐུས་ནས་
གསད་པར་བྱའོ་སྙམ་ནས་འོངས་པ་བཅོམ་ལྡན་འདས་ཀྱིས་མཁྱེན་ནས་་་་་
ཞབས་ཤེལ་གྱི་རང་བཞིན་དུ་བྱིན་གྱིས་བརླབས་ཁོས་དུག་བསྐུས་རྨ་བཏོད་
པར་བརྩམས་ཚེ་སེན་མོ་ཆག་སྟེ་ཁོ་སྐྱེངས། དམྱལ་བའི་མེས་ལུས་ལ་རེག
ཀུན་དགའ་བོ་བདག་བསྲེགས་སོ་ཞེས་སྨྲེ་སྔགས་བརྗོད་བཞིན་དམྱལ་བར་་་་
ལྷུང་བ། བཅོམ་ལྡན་འདས་ཀྱིས་སྔོན་གྲོང་ཁྱེར་དགེ་བའི་དབྱངས་སུ་རྒྱལ་
པོ་ཡིད་བཟང་ལ་བུ་བྱས་ཤེས་དང་བྱས་མི་ཤེས་གཉིས་ཡོད། བྱས་ཤེས་ཀྱིས་
སྦྱིན་པ་མང་དུ་བཏང་བ། བྱས་མི་ཤེས་མ་བཟོད་པར་སྤྱི་ནོར་སྦྱིན་མི་ཆོག་
503



ཅེས་བྱིན་པ་རྣམས་ཀྱང་ཕྱིར་ཕྲོགས། བྱས་ཤེས་ཀྱི་ཡོན་ཏན་ཐོས་པས་མི་
བདག་བློ་གྲོས་ཀྱི་བུ་མོ་ཡང་འཕྲིན་ཚིག་གིས་བྱིན། བྱས་ཤེས་སྦྱིན་པ་ལ་
དགའ་བས་ནོར་བསྒྲུབ་ཕྱིར་རྒྱ་མཚོར་སོང་། བྱས་མི་ཤེས་ཕྲག་དོག་དང་
བཅས་དེ་དང་ལྷན་ཅིག་སོང་། རིན་པོ་ཆེའི་གླིང་དུ་ཕྱིན། གཟིངས་རིན་པོ་
ཆེས་གང་ནས་འོངས། རིན་པོ་ཆེ་རིན་ཐང་གཞལ་དཀའ་བ་བྱས་ཤེས་ཀྱིས་
གོས་ཀྱི་འདབ་མ་ལ་མདུད་པས་བཅིངས། གཟིངས་རླུང་གིས་ཞིག་སྟེ་
བྱས་ཤེས་ཀྱིས་ནུ་བོ་རྒྱབ་ཏུ་ཁུར་ཞིང་བཟུང་བས་རྒྱ་མཚོའི་ཕ་རོལ་ཏུ་ཐོན།
བྱས་མི་ཤེས་ཀྱིས་ཕུ་བོ་གཉིད་དུ་སོང་བས་མིག་ཕྱུང་སྟེ་རིན་པོ་ཆེ་ཁྱེར་ནས་
བྲོས། བློ་གྲོས་དབྱངས་ཀྱི་བུ་མོས་ལོང་བ་མཐོང་ནས་ཆགས་ཏེ། རྒྱལ་
བློན་གྱི་བུ་མང་པོའི་ནང་ནས་ལོང་བ་བདམས། སྐྱེད་ཚལ་དུ་བསྡད། ཁ་
ཟས་བསླངས་ཏེ་སྦྱིན། བཙུན་མོས་ཁྱོད་དང་འགྲོགས་པས་ཡིད་མི་འགྱོད་
པའི་བདེན་ཚིག་བརྗོད་པས་མིག་གཅིག་གསལ་བར་ལྡན། བྱས་ཤེས་ཀྱིས་
བདག་གི་མིག་ཕྱུང་ཚེ་ཁྲོ་བ་མེད་པའི་བདེན་ཚིག་བརྗོད་པས་མིག་གཉིས་་་་་
སྔོན་བཞིན་དུ་གྱུར། བཙུན་མོ་དགེ་མས་ཕ་ལ་རྒྱུ་མཚན་བཤད་པས། ཕས་
བྱས་ཤེས་ལ་མཆོད་པ་བྱས། རྒྱལ་པོའི་འབྱོར་བ་དང་བཅས་བཙུན་མོ་དང་
ལྷན་ཅིག་སོང་སྟེ་རང་གི་ཡབ་ཀྱི་ཞབས་ལ་ཕྱག་བྱས། ཡབ་དགའ་སྟེ་རྒྱལ་
སར་བཀོད། བྱས་མི་ཤེས་ཀྱིས་གྱ་གྱུའི་བསམ་པས་རྐང་བ་ལ་ཕྱག་བྱས།
གསོད་པར་འདོད་པའི་ཚེ། བདག་བསྲེགས་སོ་ཞེས་བརྗོད་བཞིན་དམྱལ་
བར་སོང་། དེ་དུས་ཀྱི་བྱས་མི་ཤེས་ནི་ལྷས་བྱིན་ཡིན་ནོ་ཞེས་གསུངས།
504



༈ ཡལ་འདབ་ཞེ་བདུན་པ་སཱ་ལའི་སྡོང་བུའི་རྟོགས་བརྗོད་ནི། བཅོམ་
ལྡན་འདས་རྒྱལ་པོ་གསལ་རྒྱལ་གྱི་སྐྱེད་ཚལ་དུ་བཞུགས་ཚེ། ཀླུའི་རྒྱལ་པོ་
སྟོབས། ཤིན་ཏུ་སྟོབས། དབུགས་དང༌། དབུགས་ཆེན་བཞི་བོ་སྲིང་མོ་
སྔོན་དགས་བསྐུལ་ཏེ་ཆོས་མཉན་དུ་འོངས་པ་རྣམས་སྟོན་པའི་དྲུང་དུ་་་་་་
འཁོད། རྒྱལ་པོ་གསལ་རྒྱལ་ཡང་མཇལ་བར་འོངས་ཚེ་ཀླུའི་སྤྲུལ་བ་རྣམས་
ཀྱིས་སྐྱེ་བོ་གཞན་ལྟར་ལྡང་ཕྱག་སོགས་མ་བྱས་པ་ལ་སེམས་ཁྲོས། འཁོར་
རྣམས་ལ་དེ་དག་ཚར་གཅོད་པའི་བརྡ་བྱས། སྟོན་པས་ཆོས་བསྟན་པའི་
མཇུག་ཏུ་འཛུམ་པ་མཛད་ནས་ཡིད་ཀྱི་མེ་ལོང་ཞེ་སྡང་གི་རྡུལ་གྱིས་གང་བ་
ལ་ཆོས་ཀྱི་གཟུགས་བརྙན་འཛིན་པ་མ་ཡིན་ནོ་ཞེས་གསུངས་པ་ཐོས་ཀྱང་ཁྲོ་
སེམས་མ་བཏང་བར་དཔུང་གིས་ལམ་བཀག་པ་ན། ཀླུ་རྣམས་རྫུ་འཕྲུལ་
གྱིས་ནམ་མཁར་སོང་མཚོན་ཆའི་ཆར་འབེབས་པ་སྟོན་པས་རྒྱལ་པོ་སྐྱོབ་་་་་
ཕྱིར་བསྐོས་པ་མོའུ་འགལ་བུས་མེ་ཏོག་དང་ཟས་ཀྱི་ཆར་དུ་བསྒྱུར། དེའི་རྒྱུ་
སྔོན་བྱུང་གསུང་བ། གསལ་རྒྱལ་ཀོ་ས་ལ་འདི་ཉིད་དུ་དུམ་བུ་ཞེས་པའི་བུ་
རམ་ཤིང་གི་ཞིང་པར་གྱུར་ཚེ། རང་སངས་རྒྱས་ལ་བུར་ཆུ་དང་ཟན་ཕུལ་
བས་རང་སངས་རྒྱས་དེ་རླུང་ནད་ལས་ཐར་བའི་བསོད་ནམས་ཀྱིས་ད་ལྟ་་་་
མཚོན་ཆ་མེ་ཏོག་དང་ཟས་སུ་གྱུར་པ་དང་། གསལ་རྒྱལ་འདིས་སཱ་ལའི་
སྡོང་བོར་དམོད་བཙུགས་པ་ཙམ་གྱིས་བུར་ཤིང་གི་སྡོང་བོར་གྱུར་པ་ཡིན་་་་་
ཞེས་གསུངས།
༈ ཡལ་འདབ་ཞེ་བརྒྱད་པ་དོན་ཀུན་གྲུབ་པའི་རྟོགས་བརྗོད་ནི། སྟོན་
505



པས་རྒྱལ་བྱེད་ཚལ་དུ་ཆོས་སྟོན་པའི་ཞར་ལ་སྔོན་རབས་གསུང་བ། སྔོན་
རྒྱལ་པོ་དོན་གྲུབ་ཅེས་པའི་སྲས་སུ་རྒྱ་མཚོ་ལ་གནས་པའི་ཀླུའི་བུ་དོན་ཀུན་
གྲུབ་ཚེ་འཕོས་ནས་སྐྱེས། བཙས་པ་ཙམ་ནས་ས་གཞི་འོད་ཀྱིས་གང་། ཆེར་
སྐྱེས་ཚེ་སྙན་གྲགས་ཀྱིས་ཕྱོགས་ཀུན་ཁྱབ་པའི་རྒྱལ་བུ་དེ་སྐྱེད་ཚལ་དུ་ཤིང་་་་་
རྟས་འགྲོ་བ་ན་མདུན་དུ་ལྷས་སྤྲུལ་བའི་སྐྱེས་བུ་རྒས་འཁོགས་ཤིག་གཟིགས་
ནས་འཁོར་བར་ཆགས་བྲལ་གྱི་བག་ཆགས་སད། ཡང་ལམ་དུ་དབུལ་བོ་
ལུས་རིད་པ་མང་དག་མཐོང་། དེ་རྣམས་ཀྱི་སྡུག་བསྔལ་ཞི་སླད་རྒྱ་མཚོ་ལ་
རིན་པོ་ཆེ་ལེན་དུ་འགྲོ་བསམ་ཕ་ལ་ཞུས་པས་གནང་སྟེ་གཟིངས་ལ་ཞོན་་་་་་
ནས་རིན་པོ་ཆེའི་གླིང་དུ་སོང་། དེར་ཚོང་པ་རྣམས་ལ་སྨྲས་པ། བདག་ནི་
རྒྱ་མཚོའི་ནང་དུ་ཀླུའི་རྒྱལ་པོ་ལ་ཡིད་བཞིན་གྱི་ནོར་བུ་རིན་པོ་ཆེ་ཡོད་པས།
ལམ་དཀའ་ཡང་ལྷག་བསམ་གྱིས་དེ་ལེན་དུ་འགྲོའོ་ཟེར་ནས། ཆུ་ལོང་བུ་
ནུབ་ཙམ་ལ་ཉིན་ཞག་བདུན། པུས་ནུབ་ཙམ་ལ་ཉིན་ཞག་བདུན། མི་གང་
ཙམ་ལ་ཉིན་ཞག་བདུན། གླང་མོའི་དཔངས་ཙམ་ལ་ཉིན་ཞག་བདུན་ཙམ་
ཕྱིན། ལམ་དུ་དུག་སྦྲུལ་དང་གནོད་སྦྱིན་གྱིས་གང་བ་ལ་བྱམས་སྙིང་རྗེ་
བསྒོམས་པས། དེ་རྣམས་ཀྱིས་ཀླུའི་ཕོ་བྲང་གི་ལོ་རྒྱུས་བཤད་ཁྱོད་སངས་
རྒྱས་པའི་ཚེ་འཁོར་ཉན་ཐོས་སུ་གྱུར་ཅིག་ཅེས་སྨོན་ལམ་བཏབ། ཡང་སོང་
བར་སྲིན་པོའི་གླིང་དུ་ཕྱིན། སྙིང་རྗེའི་སྟོབས་ཀྱིས་ཁྲོ་བ་ཞི། དེ་རྣམས་ཀྱིས་
དཔུང་བས་ཁྱེར་ཏེ་ཀླུའི་ཁང་བར་བཞག དེར་མྱ་ངན་གྱི་སྒྲ་འདོན་པ་ཅི་
ཡིན་དྲིས་པར། ཀླུའི་རྒྱལ་པོས་བུ་ཐུ་བོ་དོན་ཀུན་གྲུབ་པ་ཤི་བས་ད་དུང་མྱ་
506



ངན་མ་སངས་ཞེས་ཟེར། དེར་རྒྱལ་བུ་བག་ཆགས་སད་དེ་ཐེ་ཚོམ་མེད་པར་
ཕྱིན་ཏེ་ཡབ་ཡུམ་ལ་མྱ་ངན་མ་བྱེད་ཁྱེད་ཀྱི་སྲས་ངའོ་ཞེས་སྨྲས་ཉེ་དུ་རྣམས་
ཀྱིས་ངོ་ཤེས། ཀླུའི་རྒྱལ་པོས་མགོ་རྒྱན་ཡིད་བཞིན་ནོར་བུ་སྦྱིན། ཕྱག་བྱས་
ཏེ་གཟིངས་སུ་ཕྱིན། དེ་ནས་གཏམ་དེ་ཐོས་པའི་རྒྱ་མཚོའི་ལྷས་ཕྲག་དོག་
གིས་ཐལ་མོ་བསྣུན་པས་རིན་པོ་ཆེ་རྒྱ་མཚོར་འཕངས། རྒྱ་མཚོའི་ལྷ་ལ་
བསྡིགས་པ་ན། བི་ཤྭ་ཀརྨས་གྲོགས་བྱས་རྒྱ་མཚོ་ཟད་པར་བྱེད་པར་བརྩམ་
པ་ན། ནོར་བུ་སླར་ཐོབ་སྟེ། རང་ཡུལ་དུ་རྒྱལ་མཚན་རྩེ་མོར་བཞག་སྟེ།
བདེན་སྟོབས་བརྗོད་པས་རིན་པོ་ཆེའི་ཆར་གྱིས་སྐྱེ་བོ་ཐམས་ཅད་ཀྱི་རེ་བའི་
བསམ་པ་གང་བར་གྱུར། དེ་དུས་ཀྱི་རྒྱལ་བུ་དོན་ཀུན་གྲུབ་པ་ང་ཡིན་ནོ་
ཞེས་གསུངས།
༈ ཡལ་འདབ་ཞེ་དགུ་བ་གླང་བོ་ཅན་གྱི་རྟོགས་བརྗོད་ནི། མཉན་ཡོད་
དུ་ཁྱིམ་བདག་ལེགས་པ་རབ་སད་ཀྱི་བུ་གླང་བོ་ཅན་སྐྱེས་པ་དང་མཉམ་དུ་
ཁྱིམ་དེར་གསེར་གྱི་གླང་བོ་ཆེ་ཆུ་དང་ལྕི་བ་གསེར་དུ་འགྱུར་བ་བྱུང་བས་་་་་
འབྱོར་བ་དང་ལྡན་པར་གནས། ནམ་ཞིག་གསལ་རྒྱལ་གྱི་བུ་མོ་ཆོས་གོས་ཀྱི་
རྟགས་དང་ལྡན་པ་སྐྱེད་ཚལ་དུ་འོངས་པ། ཕན་ཚུན་གཅིག་གཅིག་ལ་ཡིད་
ཆགས་པར་གྱུར་མོད། རྒྱལ་པོའི་བུ་མོ་འབངས་ལ་ཐོབ་དཀའ་བར་སེམས།
འོན་ཀྱང་སྔ་མའི་ལས་འབྲེལ་ལ་ངེས་པ་མེད་བསམས་གླང་བོ་ལས་བླངས་་་་་
པའི་གསེར་གྱི་མཆེ་བ་ཟུང་ཁྱེར་ནས་རྒྱལ་པོ་ལ་ཕུལ། དེའི་གཟུགས་དང་
ལང་ཚོ་སོགས་ཀྱིས་རྒྱལ་པོའི་ཡིད་ཕྲོགས་རྒྱལ་བུ་ཁྱོད་ཡུལ་གྱི་རྒྱན་དུ་མཛེས་
507



པས་མཆོག་ཅི་འདོད་སྦྱིན་ནོ་ཞེས་གསུངས། བདག་ལ་ངེས་པར་དགའ་ན་
བུ་མོ་སྩོལ་ཅིག་ཞུས། དེར་རྒྱལ་པོས་བློན་པོ་དང་གྲོས་བྱས་པར་མཆེ་བ་ཕུལ་
བར་བརྟེན་འདིས་གསེར་གླིང་བསད་དོ་སྙམ། གསེར་གླིང་ལ་ཞོན་ནས་བུ་
མོ་ལེན་དུ་ཤོག་ཅེས་སྨྲས་པར། གཞོན་ནུ་དེ་ལྟར་བྱུང་གསེར་གླང་ལ་རྒྱལ་
པོ་ཞོན་པས་མི་འགྲོ། གཞོན་ནུས་ཞོན་ཚེ་འགྲོ་བས་བསོད་ནམས་ཅན་དུ་
ཤེས་ནས་བུ་མོ་བྱིན། དེ་གཉིས་ལྷན་ཅིག་ཏུ་ཞོན་ནས་རང་ཡུལ་དུ་སོང་།
རྒྱལ་པོ་བུ་མོ་གླང་བོ་ཅན་བཅས་བཅོམ་ལྡན་འདས་ཀྱི་དྲུང་དུ་སོང་། སྟོན་
པས་སྔོན་སངས་རྒྱས་རྣམ་གཟིགས་ཕེབས་ལམ་དུ་ཁྱེའུ་བུ་མོ་དག་གིས་གླང་
བོའི་གཟུགས་བྱས་པ་ཕུལ་བས་ཞབས་རེག་པར་མཛད། ཁྱོ་ཤུག་ཏུ་སྨོན་
ལམ་བྱས། ཁྱེའུས་བདག་མ་འོངས་པ་ན་གསེར་གྱི་གླང་བོའི་བཞོན་པ་དང་
ལྡན་པ་དང་། བུ་མོས་བཅོམ་ལྡན་འདས་ཀྱི་ཆོས་གོས་མཛེས་པར་མཐོང་
ནས་བདག་གི་སྐྱེ་བ་ཆོས་གོས་དང་ལྡན་པར་གྱུར་ཅིག་ཅེས་སྨོན་ལམ་བཏབ་
པས་ད་ལྟ་འདི་ལྟ་བུར་གྱུར་གསུངས། དེ་གཉིས་སྟོན་པའི་དྲུང་དུ་རབ་ཏུ་
བྱུང་། ད་ནི་གླང་བོ་མི་དགོས་སོ་གསུངས་པས་གླང་བོ་ས་ལ་ནུབ། མཐར་
དགྲ་བཅོམ་ཐོབ་པར་གྱུར་ཏོ། །
༈ ཡལ་འདབ་ལྔ་བཅུ་བ་ལས་བཅུ་སྤྱད་པའི་རྟོགས་བརྗོད་ནི། སྟོན་པ་
རྫིང་བུ་གདུང་མེད་ཅེས་པར་པདྨའི་ཁྲི་ལ་བཞུགས་ཏེ་དགེ་སློང་རྣམས་ལ་་་་་
ལས་ཀྱི་རྒྱུ་འཆད་པར་དགོངས། ཤཱ་རིའི་བུ་འབོད་བ་ལ་མོའུ་འགལ་བུ་
བསྐོས། དེས་བྱ་རྒོད་ཕུང་བོའི་རིར་ཕྱིན་ནས་ཤཱ་རིའི་བུས་སྣམ་སྦྱར་འཚེམ་
-
508



པ་རྫུ་འཕྲུལ་གྱིས་གྲུབ་པར་བྱས། ཁྱོད་མྱུར་དུ་མི་འགྲོ་ན་ངས་རྫུ་འཕྲུལ་
གྱིས་བླངསཾ་སོ་ཞེས་སྨྲས་པ་ན། ཤཱ་རིའི་བུས་ཆོས་གོས་ཀྱི་ཐུ་བ་བྱ་རྒོད་ཕུང་
བོའི་རི་རྩེ་ལ་བཏགས། མོའུ་འགལ་གྱི་བུས་དྲངས་པས་རི་བསྒུལ། ཤཱ་རིའི་
བུས་རི་རབ་ལ་བཏགས་པ་དྲངས་པས་ལྷའི་གནས་ཀྱང་གཡོས། སྟོན་པའི་
བཞུགས་ཁྲིར་བཏགས་པས་གཡོ་མ་ནུས་པར་མོའུ་འགལ་བུ་ཕམ། སྟོན་
པའི་དྲུང་དུ་ཤཱ་རིའི་བུ་སྔོན་ལ་བསླེབས། དེ་གཉིས་ཀྱི་སྔོན་བྱུང་གསུང་བ།
ཝ་ར་ཎ་སིར་དྲང་སྲོང་དུང་དང་བྲིས་པ་གཉིས་ཆར་འབབ་མི་འབབ་ལ་མ་
མཐུན་པས་འགྲན་པར་གྱུར། དེའི་ཚེ་ལྷས་ཆར་ཕབ་པས། དུང་གིས་ལོ་
བཅུ་གཉིས་སུ་ཆར་མི་འབབ་པར་གྱུར་ཅེས་བརྗོད། གྲོང་ཁྱེར་པ་རྣམས་
བྲིས་པ་ལ་གསོལ་བ་བཏབ། དུང་ཁྲོས་ཏེ་བྲིས་པའི་རལ་བར་རྐང་བས་རེག་
ཚེ། བྲིས་པས་ཉི་མ་ཤར་ཚེ་ཁྱོད་ཀྱི་མགོ་འགས་པར་གྱུར་ཅིག དུང་གིས་ཉི་
མ་འཆར་བར་མ་གྱུར་ཅིག་ཅེས་སྨྲས། ཁྱིམ་བདག་གིས་དུང་ལ་ཉི་མ་འཆར་
བར་གྱིས་སྨྲས་པས། དུང་གི་མགོ་བཀས་ཟེར། དེར་བྲིས་པས་དུང་ལ་བརྩེ་
བས་འཇིམ་པ་ལས་དུང་གི་མགོ་བཟོས་ཉི་མ་ཤར་ཚེ་དུམ་བུ་བརྒྱར་གས།
དེ་དུས་ཀྱི་དུང་ནི་མོའུ་འགལ་གྱི་བུ་དང་། བྲིས་པ་ཤཱ་རིའི་བུ་ཡིན། དེའི་ཚེ་
ཡང་འདི་རྒྱལ། དེར་སྟོན་པས་བདག་སྔོན་ཡུལ་ཀར་བ་ཊར་མུན་རར་གྱུར་
དུས། རང་གི་སྤུན་ཟླ་ནགས་སུ་ཁྲིད་ནས་རྡོ་བས་བསད་པ་དང་། དེད་
དཔོན་བྱིན་དུ་གྱུར་དུས་གཟིངས་ལ་བུག་པ་བྱེད་པའི་དེད་དཔོན་ཞིག་ལ་་་་་
ཤག་ཏི་བསྣུན་ནས་བསད་པ། བྲམ་ཟེ་ཞིག་ཏུ་གྱུར་དུས་ཀ་ཤིའི་གྲོང་དུ་རང་
509



སངས་རྒྱས་ཀྱི་ལྷུང་བཟེད་ཟས་བསོད་པས་གང་བ་ཕྲག་དོག་གིས་ས་ལ་འཕོ་
བ་དང་། ཡང་བདག་བྷ་ར་དྷྭ་ཛར་གྱུར་ཚེ་དགྲ་བཅོམ་པ་ཞིག་ལ་བསྙེན་
བཀུར་བྱུང་བ་མ་བཟོད་ནས་བུ་མོ་མཛེས་མ་ཞིག་ལ་དགྲ་བཅོམ་གནས་་་་་་་
མཆོག་ལ་བསྐུར་བ་འདེབས་སུ་བཅུག་པ། བྲམ་ཟེ་མཁས་པ་སློབ་མ་ལྔ་བརྒྱ་
ཅན་དུ་གྱུར་པ་ན། སྐྱེ་བོ་མང་པོས་དྲང་སྲོང་མངོན་ཤེས་ལྔ་ལྡན་ཞིག་ལ་
བཀུར་སྟི་བྱེད་པར་མཐོང་བ་མ་བཟོད་ནས་འདི་ནི་འདོད་པ་ལ་སྤྱོད་པའོ་
ཞེས་སྨད་པ་དང་། སྐྱེས་བུ་པདྨའི་རྩ་ལག་ཏུ་གྱུར་ཚེ་སྨད་འཚོང་མ་བཟང་
མོ་བསད། ནགས་མཐར་རང་སངས་རྒྱས་ཡོད་པའི་དྲུང་དུ་རལ་ཁྲག་ཅན་
བོར་ནས་བྲོས། སྐྱེ་བོ་རྣམས་ཀྱིས་རང་སངས་རྒྱས་བཅིངས་པའི་རྗེས་སུ་
གནོད་པ་བྱེད་པ་པོ་རང་ཡིན་པར་སྨྲས་པ། ཡང་གྲོང་ཁྱེར་གཉེན་ལྡན་གྱི་
སྐྱེ་བོས་རང་སངས་རྒྱས་ལ་མཆོད་ཚེ། བདག་བྲམ་ཟེ་བ་ད་རས་ཕྲག་དོག་
གིས་དགེ་སློང་འདི་རྣམས་ལ་ལྷའི་ཞལ་ཟས་ལྟ་བུ་མི་དགོས་ནས་རུལ་གྱི་ཁ་
ཟས་བྱིན་ཞེས་སྨྲས་པ། ཡང་བདག་ཨུད་ཏ་རར་གྱུར་ཚེ་རྫ་མཁན་དགའ་
སྐྱོང་གིས་སངས་རྒྱས་འོད་སྲུངས་ལ་བསྙེན་བཀུར་གྱིས་ཤིག་སྨྲས་པས། །
དགེ་སྦྱོང་མགོ་རེག་ལ་བྱང་ཆུབ་ག་ལ་ཡོད། བྱང་ཆུབ་དཀའ་བ་ཡིན་སྨྲས་
པ། ཡང་སྨན་པ་ཁ་བའི་བཞིན་དུ་གྱུར་དུས་ནོར་ལྡན་གྱི་བུ་དཔལ་ལྡན་
ཡང་ཡང་ན་བ། ཡང་ཡང་སྨན་གྱིས་གསོས་སྨན་ཡོན་ཅི་ཡང་མ་བྱིན་པ་ན་
རྒྱུ་མ་ཆད་པར་བྱེད་པའི་སྨན་དྲག་པོ་བྱིན་ནས་བསད་པ། ཡང་བདག་ཉ་
པའི་བུར་གྱུར་ཚེ་ཉ་པ་རྣམས་ཀྱིས་ཉ་ཆེན་གཉིས་བཟུང་ནས་དགོས་དུས་་་
510



ཡང་ཡང་ཤ་གཅོད་པར་བྱེད། དེས་སྡུག་བསྔལ་ཀྱི་ཆོ་ངེ་འདོན་པ་ལ་དགའ་
ཞིང་ཉན་པ། ལྗོངས་ཀྱི་རྒྱད་དུ་གྱུར་ཚེ་སྟོབས་འགྲན་པས་རྒྱུད་གཞན་གྱི་
རྐེད་པ་བཅག་པ་སོགས་དེ་དང་དེའི་སྡིག་པའི་འབྲས་བུ་དམྱལ་བའི་སྡུག་་་་
བསྔལ་མྱོང་ཞིང་། ལས་དེ་དང་དེའི་ལྷག་མས་ད་ལྟ་རྡོ་བས་མཐེ་བོང་
བསྣད་པ། སེང་ལྡེང་གི་ཚལ་ཟུག་པ། བསོད་སྙོམས་མ་ཐོབ་པ། བྲམ་ཟེ་བུ་
མོས་བསྐུར་བ་བཏབ་པ། རྡོ་ཆས་རུལ་བ་ཟོས་པ། ལོ་དྲུག་ཏུ་དཀའ་བ་སྤྱད་
པ། འཁྲུ་བའི་ནད་ཀྱིས་བཏབ་པ། ཤཱཀྱ་རྣམས་ཉམས་ཚེ་མགོ་བོ་ན་བ་
དང༌། རླུང་གིས་རྒྱབ་བསྙུང་བ་རྣམས་བྱུང་བ་ཡིན། དེས་ན་ལས་གྱིས་
འཆིང་བ་རྣམས་ནི་མ་སྤྱད་པར་སུས་ཀྱང་འདའ་བར་བྱ་བ་མ་ཡིན་ནོ་ཞེས་
གསུངས་སོ། །
༈ ཡལ་འདབ་ང་གཅིག་པ་གསེར་ལྡན་གྱི་རྟོགས་བརྗོད་ནི། སྟོན་པས་
གནོད་སྦྱིན་ཀེ་བར་ཏ་དང་ད་ར་ད་བཏུལ་ནས་ནགས་སུ་ཕེབས། འཛུམ་པ་
མཛད་ནས་སྔོན་རབས་གསུང་བ། གྲོང་ཁྱེར་ཨུཏྤལ་ལྡན་ཞེས་པར་གཙོ་
བོའི་བུ་མོ་གསེར་ལྡན་མ་བྱ་བ་ཡོན་ཏན་དང་ལྡན་པ་བྱུང་། ཉིན་གཅིག་
བུད་མེད་དབུལ་བོ་ཞིག་ལ་བུ་བཙས་པ་ཟ་བར་འདོད་པ་གཟིགས་ནས་སྙིང་
རྗེ་སྐྱེས་ཏེ། ཟས་ལེན་དུ་ཕྱིན་ན་དེས་བུ་ཟ། བུ་ཁྱེར་ན་མི་འཆི་སྙམ་ནས་ནུ་
མ་གཉིས་བཅད་དེ་བྱིན། དེའི་ཚེ་བརྒྱ་བྱིན་བྲམ་ཟེའི་གཟུགས་
ཀྱིས་ཁྱོད་ཀྱི་ནུ་མ་བྱིན་པ་ལ་འགྱོད་པ་མ་བྱུང་ངམ་ཞེས་དྲིས་པར། གསེར་
ལྡན་མས། བདག་འགྱོད་པ་མ་བྱུང་བའི་བདེན་པས་ད་ལྟ་ཉིད་དུ་བུད་མེད་
51 1



ཀྱི་དངོས་པོ་ལས་ལོག་པར་གྱུར་ཅིག་ཅེས་སྨྲས་མ་ཐག་ཕུན་སུམ་ཚོགས་པའི་
སྐྱེས་བུར་གྱུར། ཡུལ་དེའི་རྒྱལ་པོ་འདས་རྗེས་གསེར་ལྡན་རྒྱལ་པོར་བཞག་
ཡུན་རིང་བོར་བསྐྱངས་ནས་འདས། སླར་གྲོང་ཁྱེར་དེར་ཚོང་དཔོན་གྱི་བུ་
སྙིང་སྟོབས་མཆོག་ཏུ་གྱུར་ཚེ་སྦྱིན་པ་མང་དུ་བྱིན། ཁྱད་པར་ཤ་ཟ་བའི་
བྱ་མང་པོ་བཀྲེས་པས་ཉམ་ཐག་པ་རྣམས་ལ་དུར་ཁྲོད་དུ་རང་ལུས་སྤུ་གྲིས་
ཚལ་བར་བྱས། གན་རྐྱལ་དུ་ཉལ་ནས་སྦྱིན་པར་བཏང་། སླར་ཡང་བྲམ་ཟེ་
སཱ་ལའི་བུར་སྐྱེས། བདེན་པའི་རྟུལ་ཞུགས་དེས་གཞོན་ནུ་ནས་དྲང་སྲོང་གི་
རྟུལ་ཞུགས་བླངས། དཀའ་ཐུབ་ཀྱི་ནགས་སུ་ཡེ་ཤེས་ཀྱི་སྤྱན་གྱིས་གཟིགས་
པས་ཞག་བདུན་ནས་སྟག་མོ་ལྟོགས་པས་བུ་ཟ་བར་འདོད་པ་མཁྱེན་ནས་་་་
ཕེབས། སྟག་མོས་དེ་ལྟར་བྱེད་པ་མཐོང་བས་སྙིང་རྗེའི་དབང་གིས་རང་གི་
མགྲིན་པར་རྨ་བཏོད་ནས་འགྱེལ་བ་སྐད་ཅིག་གིས་ཟོས། དེ་གཉིས་སྲོག་
དང་ལྡན་པར་བྱས་པ་དེ་ནི་ང་ཡིན་ནོ་ཞེས་གསུངས། །
༈ ཡལ་འདབ་ང་གཉིས་པ་བསོད་ནམས་མི་དམན་པའི་རྟོགས་བརྗོད་
ནི། བཅོམ་ལྡན་འདས་ཀྱིས་དཀའ་ཐུབ་ཀྱི་ནགས་སུ་བརྒྱ་བྱིན་ལ་སྔོན་
རབས་གསུང་བ། སྔོན་མ་ཏི་ཀའི་གྲོང་ཁྱེར་དུ་རྒྱལ་པོ་བསོད་ནམས་མི་
དམན་པ་བྱ་བ་ཚངས་པའི་གནས་བཞི་ལ་གནས་པ་སྦྱིན་པ་རྒྱ་ཆེ་བས་སྙན་
པས་འཇིག་རྟེན་ཁྱབ་པ་ན་རྒྱལ་པོ་ཚངས་བྱིན་གྱིས་ཕྲག་དོག་གིས་དཔུང་གི་
ཚོགས་ཀྱིས་གྲོང་ཁྱེར་བསྐོར། བློན་པོ་རྣམས་ཀྱིས་རྒྱལ་པོ་ལ་མ་དྲིས་པར་
གཡུལ་འགྱེད། རྒྱལ་པོས་ཆོས་མིན་སྡིག་པ་མང་བའི་རྒྱལ་སྲིད་བཏང་ནས་
512



མཚན་མོ་དཀའ་ཐུབ་ཀྱི་ནགས་སུ་སོང་། དེའི་ཚེ་ཀོ་ས་ལའི་རྒྱལ་པོ་དབྱིག་
གི་གོ་ཆས་བྲམ་ཟེ་སེར་སྐྱ་ཞེས་པ་ལ་ནོར་མང་པོའི་ཆད་ལས་བཏང་བ་ནོར་
སྟེར་རྒྱུ་མེད་པར་ཉེ་དུ་ཐམས་ཅད་བཙོན་ཁང་ན་གནས་པ་ཐར་ཕྱིར་བསོད་
ནམས་མི་དམན་པ་ནགས་ན་གནས་པ་ལ་ནོར་བསླངས་ཚེ། རྒྱལ་པོས་རིམ་
བཞིན་ནོར་སྦྱིན་རྒྱུ་མེད་པའི་རྒྱུ་མཚན་བཤད་པས། བྲམ་ཟེ་བརྒྱལ་མཆི་མ་
འབབ་ཅིང་འདུག་པ་ལ། བདག་གི་མགོ་བཅད་དེ་རྒྱལ་པོ་ཚངས་བྱིན་ལ་
སྦྱིན་ན་ཁྱོད་ལ་ནོར་སྟེར་རོ་ཞེས་སྨྲས་པས། དམ་པ་ཁྱེད་ལྟ་བུ་ལ་སུ་ཞིག་
གིས་མཚོན་བསྣུན་ནུས་ཟེར། དེས་ན་བདག་འཚོ་བཞིན་བཅིངས་ནས་རྒྱལ་
པོའི་དྲུང་དུ་ཁྱེར་དང་ཁྱོད་ལ་ནོར་སྟེར་རོ་ཞེས་སྨྲས་པ་ལྟར་བྱས་པས།
ཚངས་བྱིན་གྱིས་བྲམ་ཟེ་ལ་འདོད་པ་ལས་ལྷག་པའི་ནོར་བྱིན། བསོད་
ནམས་མི་དམན་པའི་སྙིང་སྟོབས་དེ་བྲམ་ཟེས་བཤད་པས་རྒྱལ་པོ་ཡང་ཁྲོ་བ་
ཞི་ནས། ཞབས་ལ་ཕྱག་བྱས། རྒྱལ་སྲིད་ལ་བསྐོས་སོ། །དེ་དུས་ཀྱི་བསོད་
ནམས་མི་དམན་པ་ང་ཉིད་ཡིན་ནོ་ཞེས་གསུངས།
༈ ཡལ་འདབ་ང་གསུམ་པ་ལེགས་བཤད་འཚོལ་བའི་རྟོགས་བརྗོད་ནི།
ཡང་སྔོན་ཝ་ར་ཎ་སིར་མི་བདག་ལེགས་བཤད་འཚོལ་བ་ཞེས་པ་དེས་ལེགས་
བཤད་ཀྱི་གཏམ་མང་པོས་སྐྱེ་བོ་རྣམས་ཀྱི་རྨོངས་པ་བསལ། འབངས་རྣམས་
ཀྱང་རིག་པའི་རྩེ་དགའ་ལ་རེག་པར་གྱུར། དེར་རྒྱལ་པོས་བློན་པོ་ལ་ལེགས་
བཤད་སྔོན་མ་བྱུང་བའི་གསར་བ་དག་ཚོལ་ཅེས་སྨྲས་ཏེ་ཕྱོགས་ཀུན་ཏུ་་་་་
བཙལ་བས་མ་རྙེད། རྒྱལ་པོ་དེས་མཁས་པ་ཐམས་ཅད་ལ་བཀུར་སྟི་བགྱིས་
513



པས། གཞན་ལྟ་ཅི་ནགས་ཀྱི་རྔོན་པ་དག་ཀྱང་རིག་པ་བསླབ། དེའི་ཚེ་རྔོན་
པ་གདུག་པ་ཅན་ཞེས་པས་སྙན་དངགས་མཁན་པོ་ཐམས་ཅད་ལས་ལེགས་
བཤད་གསར་བ་བླངས་འདུག་པ་ཐོས་འཕྲལ། རྒྱལ་པོ་ཕལ་བའི་གཟུགས་
སུ་བསྒྱུར་ནས་མུ་ཏིག་དོ་ཤལ་བརྒྱ་སྟོང་རི་བ་བཟུང་། རང་གཅིག་པུས་
འབད་པས་བཙལ་བས་རྔོན་པ་རྙེད། ལེགས་བཤད་ཀྱི་སྒྲོན་མ་གསར་བ་
བདག་ལ་སྩོལ་ཅིག །མུ་ཏིག་དོ་ཤལ་འདི་ཁྱོད་ལ་འབུལ་ཞེས་བསྟན་པ་ན།
རྔོན་པས་འདི་ཕྱིས་འགྱོད་ན་དོ་ཤལ་འཕྲོག་པར་འགྱུར་རོ་སྙམ་ནས།
ལེགས་བཤད་ཐོབ་མ་ཐག་རི་རྩེ་འདི་ནས་མཆོང་ན་སྟེར་རོ་ཞེས་ཟེར་བས།
རྒྱལ་པོས་ཁས་བླངས། རྔོན་པས་རང་བདེའི་ལམ་གྱིས་རྟག་ཏུ་གདུང་བྱེད་
སྡིག་དང་ཉོན་མོངས་རེག་མི་བྱ་ཞེས་སོགས་སྨྲས་པ་ཐོས་འཕྲལ། སྔར་གྱི་
དམ་བཅལ་བཞིན་རི་རྩེར་ཕྱིན་ཏེ་མཚོངས་པས་རི་དེ་ལ་གནས་པའི་གནོད་
སྦྱིན་རྣམ་པར་རྒྱལ་བ་ཞེས་པས་བསྲུངས་ཏེ་གནོད་པ་མེད་པར་ས་ལ་ཕྱིན། །
དེའི་སྐབས་ས་གཡོས་མེ་ཏོག་གི་ཆར་བབས། ཕོ་བྲང་དུ་ཕྱིན་ནས་སྐྱེ་བོ་
རྣམས་ལ་བསྟན་ཏེ་དམ་པའི་ལམ་ལ་བཀོད། རྔོན་པ་མུ་ཏིག་ཕྲེང་བ་འཚོང་
བར་ཕྱིན་པས། ཆོམ་རྐུན་པའོ་ཞེས་གྲོང་ཁྱེར་པས་བཟུང་ནས་རྒྱལ་པོའི་
དྲུང་དུ་ཁྱེར་བ་ལ། ལེགས་བཤད་སྟོན་པའི་སློབ་དཔོན་དུ་ཤེས་ནས་བཀུར་
སྟི་བྱས་ནས་བཏང་ངོ་། །དེ་དུས་ཀྱི་ལེགས་བཤད་འཚོལ་བའི་མི་བདག་ང་
ཉིད་ཡིན་ནོ་ཞེས་གསུངས།
༈ ཡལ་འདབ་ང་བཞི་བ་སེམས་ཅན་སྨན་གྱི་རྟོགས་བརྗོད་ནི། བཅོམ་
514



E-
ལྡན་འདས་ཀྱིས་གནོད་སྦྱིན་མོ་མེ་ཏོག་མ་བ ཏུལ་ནས་ནགས་ཚལ་ན་་་་་་་་་
བཞུགས་དུས་བཀའ་བསྩལ་བ། སྔོན་སྐྱེ་རྒུ་ཚེ་ལོ་སྟོང་ཕྲག་བདུན་ཅུ་རྩ་
གཉིས་ཐུབ་པའི་ཚེ། ལྷའི་འཇིག་རྟེན་དང་མཚུངས་པའི་གྲོང་ཁྱེར་དབང་
ཆེན་ལྡན་དུ་ས་བདག་དབང་ཆེན་སྡེའི་བུ་སེམས་ཅན་སྨན་བྱ་བ་གང་གིས་་་་
རེག་པ་ཙམ་གྱིས་ནད་ཐམས་ཅད་ཞི་བར་བྱེད་ནུས་པ་ཞིག་བྱུང་། ཕྱོགས་
ཐ་དད་ནས་ནད་པ་མང་པོ་འོངས་པ་དེས་རེག་པ་ཙམ་གྱིས་སོས། དེ་
འདས་རྗེས་ལུས་གཞན་ལ་ཟར་མ་བཅུག་པར་མེ་ཏོག་དང་ལྗོན་པ་རྒྱས་པའི་
བསིལ་གྲིབ་པདྨའི་རྫིང་བུའི་ཁར་བཞག་པ་རྙིང་བ་མེད་ཅེས་ནད་པ་ཐམས་
ཅད་ཀྱིས་ལུས་ལ་རེག་པ་དང་། སྐུ་ལུས་ལ་རེག་པའི་རླུང་ཕོག་པའི་ཆུས་
ཁྲུས་བྱས་པ། མིང་བསྒྲགས་པ་ཙམ་གྱིས་ནད་ཐམས་ཅད་ཞི་བ་བྱུང་། དེ་
དུས་ཀྱི་སེམས་ཅན་སྨན་དེ་ང་ཡིན་ནོ་ཞེས་གསུངས།
༈ ཡལ་འདབ་ང་ལྔ་བ་ཐམས་ཅད་སྟེར་བའི་རྟོགས་བརྗོད་ནི། བཅོམ་
ལྡན་འདས་གདོན་གྷ་ཊ་ཨ་བ་གྷ་ཊ་ཀ་ཞེས་པ་དང་། གནོད་སྦྱིན་གཏུམ་
མོ་དག་བཏུལ་ནས། སྒྲ་གཅན་ནགས་ཚལ་ན་བཞུགས་ཚེ་འཛུམ་པ་མཛད་
པས་བརྒྱ་བྱིན་གྱིས་རྒྱུ་ཞུས་ནས་གསུང་བ། སྔོན་གྲོང་ཁྱེར་ཐམས་ཅད་ལྡན་
གྱི་དབུས་ན་ནོར་བུའི་བ་གམ་མཐོ་བ་ནམ་མཁའ་ལ་རེག་པའི་འོད་ཟེར་་་་་་
རྒོད་པ་སོགས་ཕུན་སུམ་ཚོགས་པའི་གནས་དེར་རྒྱལ་པོ་ཐམས་ཅད་སྟེར་་་་་
ཞེས་པ་སྙན་གྲགས་ཀྱིས་ས་གསུམ་ཁྱབ་པ་བྱུང་། དེ་སྦྱིན་པ་ལ་དགའ་བས་
རྔོན་པས་བདས་པའི་ཕུག་རོན་ཞིག་སྐྲག་སྟེ་རྒྱལ་པོའི་ཞབས་དྲུང་དུ་འཁོད།
，
515



-
-
རྒྱལ་པོ་བརྩེ་བའི་དབང་དུ་གྱུར་དུས་བརྒྱ་བྱིན་རྔན་པར་སྤྲུལ་ནས་འོངས་ཏེ་
རྒྱལ་པོ་ལ་ཞུས་པ། ལྷན་ཅིག་སྐྱེས་པའི་སྲོག་ཆགས་བསད་པའི་ཤ་མེད་
པར་བདག་ཤི་ན་ཁྱིམ་ཐབ་བུ་དང་བཅས་པ་སྲོག་ཉམས་པར་འགྱུར། ཕུག་
རོན་དང་བདག་ལ་ཉེ་རིང་ཅི་ཡོད་ཅེས་ཟེར། རྒྱལ་པོས་སྡིག་མ་བྱེད་བདག་
གིས་བཟའ་བ་སྟེར་ཞེས་སྨྲས་པས། རྔོན་པས་དེ་རིང་རྒྱལ་པོ་ལ་འོས་པའི་
ཟས་ཟ་མོད་སང་ཅི་ཟ། ཅིས་ཀྱང་ཕུག་རོན་སྐྱོབ་ན་ལུས་ལས་ཤ་ཆོད་ལ་
བྱའི་ཤའི་ཉིས་འགྱུར་གྱིས་སྦྱིན་ཞེས་ཟེར་བ་ལྟར། གསེར་བྱིན་ཀྱང་གཅོད་
མཁན་མ་རྙེད། གདུག་པའི་བློ་ཞེས་པས་གསེར་བླངས་ནས། ཕུག་རོན་སྲང་
ལ་གཞལ་རྒྱལ་པོའི་བྱིན་པ་གཡས་པའི་ཤ་བཅད་ནས་སྲང་ལ་བཀོད་ཚེ་་་་
གཡོས། བརླ་ཤ་དཔུང་བའི་ཤ་སོགས་བཅད་ཀྱང་ཕུག་རོན་ལྕི་ཚེ། རུས་པ་
ཆུ་རྒྱུས་ཙམ་ལུས་པའི་རྒྱལ་པོ་སྲང་ལ་འཛེགས། གདུག་པའི་བློས་ཁྱེད་ཀྱིས་
ལུས་སྦྱིན་པའི་འབྲས་བུ་ཅི་འདོད་པ་ཡིན་འགྱོད་པ་མེད་དམ་ཞེས་དྲིས་པར།
སེམས་ཅན་གྱི་དོན་དུ་རྫོགས་བྱང་ཐོབ་འདོད་དང་། འགྱོད་པ་མེད་པའི་
བདེན་པས་ལུས་སྔར་བཞིན་གྱུར་ཅིག་ཅེས་བརྗོད་མ་ཐག་ལུས་ཟླ་བ་ལྟར་་་་་
གྱུར། དེ་དུས་ཀྱི་ཐམས་ཅད་སྟེར་ང་ཡིན། གདུག་པའི་བློ་ལྷས་བྱིན་ཡིན་ནོ་
ཞེས་གསུངས། །
༈ ཡལ་འདབ་ང་དྲུག་པ་ཀླུ་བ་གླང་སྐྱོང་བཏུལ་བའི་རྟོགས་བརྗོད་ནི།
བཅོམ་ལྡན་འདས་གནོད་སྦྱིན་ཁ་གནོན་གྱི་གནས་ནས་གྲོང་ཁྱེར་ཧིང་གུ་མ་
ད་ནར་ཕེབས། རྒྱལ་པོ་ཚངས་བྱིན་སོགས་ཀྱིས་མཆོད་དེ་ཆོས་བསྟན།
516



བཅོ་ལྔའི་ཉིན་དེར་གྲོང་ཁྱེར་གྱི་མཐའི་རི་ཞིག་ལ་ཀླུ་བ་གླང་སྐྱོང་གནས་་་་་
ནས་མི་ཕྱུགས་དང་འབྲུ་རིགས་ཐམས་ཅད་ལ་གནོད་པས། དེ་འདུལ་བར་
མཛོད་ཅེས་སྐྱེ་བོ་རྣམས་ཀྱིས་ཞུས་པས། སྟོན་པ་ཀླུ་གནས་པའི་རི་བོར་
ཕེབས། གདེངས་ཅན་ཁང་བ་དུག་རླངས་ཀྱིས་སྔོན་པོར་བྱས་པའི་ནགས་
ཚལ་གྱི་དབུས་སུ་མཚོ་སྔོན་པོ་ཡོད་པ། དེའི་འགྲམ་དུ་སྐྱིལ་ཀྲུང་བཅས་སྐུ་
ལས་གསེར་འོད་འཕྲོ་བ་མཚོ་ལ་སྣང་བར་བྱས་པ། ཀླུ་རྒྱལ་གྱིས་མཐོང་ནས་
ཁྲོས་ཏེ་ནམ་མཁའ་ལས་དྲག་པོའི་སེར་བ་དང་མཚོན་རྡོའི་ཆར་སྤྲོས། སྟོན་
པས་གཟིགས་པ་ཙམ་གྱིས་མེ་ཏོག་གི་ཆར་དུ་གྱུར། ནགས་ཀྱི་ལྷས་ཀླུའི་
དབང་བོ་ཁྱོད་རང་ངལ་བ་ཙམ་ལས་མེད་ཁྲོ་བ་ཐོངས་ཤིག་ཅེས་སྨྲས་པར། །
ང་རྒྱལ་དང་ཁྲོ་བ་བཏང་ཞབས་ལ་ཕྱག་འཚལ། སྐྱབས་འགྲོ་དང་བསླབ་
པའི་གཞི་བྱིན་ཏེ་རྗེས་སུ་བཟུང་། ཀླུ་དེས་ཕུལ་བའི་གདུགས་ཚོད་བཞེས།
དེར་གནོད་སྦྱིན་ལག་ན་རྡོ་རྗེ་ཡང་རྗེས་སུ་བཟུང་། རྔོན་པ་ཞིག་ལ་དབུ་སྐྲ་
དང་། སེན་མོ་གནང་ནས་མཆོད་རྟེན་བཞེངས། མཆོད་པ་རྒྱ་ཆེན་པོ་ཕུལ།
༈ ཡལ་འདབ་ང་བདུན་པ་མཆོད་རྟེན་གྱི་རྟོགས་བརྗོད་ནི། ཀླུ་བ་གླང་
སྐྱོང་བཏུལ་བའི་གནས་དེར་མར་མེ་མཛད་ལ་སོགས་པ་སངས་རྒྱས་སྔ་མ་་་་
རྣམས་དང་། ཐུབ་པ་རང་གི་མཆོད་རྟེན་འདོད་གཟུགས་ཀྱི་ལྷ་མང་པོས་
རིན་པོ་ཆེ་ལས་གྲུབ་པ་འོད་ཟེར་འབར་བ་བྱས། དེ་ནས་བ་མོ་ཀྱ་ཞེས་པའི་
ཡུལ་དུ་ཚོང་དཔོན་ལེགས་པ་རབ་སད་འཁོར་བཅས་ལ་ཆོས་བསྟན་མཆོད་
རྟེན་རིན་པོ་ཆེའི་འོད་འབར་བ་བཞེངས། དེ་ནས་ཊཾ་བ་རར་ཕེབས་གནོད་
517



སྦྱིན་ཊཾ་བ་ར་ལ་བསླབ་པའི་གནས་བྱིན། གཏུམ་པོ་ཞེས་པའི་གྲོང་དུ་ལ་ལི་
ཀ་གདུག་པ་ཅན་བུ་བདུན་བཅས་བཏུལ། གྲོང་ཁྱེར་པ་ཊ་ལར་གྲུ་འཛིན་
རྗེས་སུ་བཟུང་། དབུ་སྐྲ་དང་སེན་མོ་གནང་བ་ལ་རིན་པོ་ཆེ་ལས་གྲུབ་པའི་
མཆོད་རྟེན་བཞེངས། དེའི་ཚེ་བཅོམ་ལྡན་འདས་ཀྱིས་མ་འོངས་པ་ན་རྒྱལ་
པོ་མི་ཨིནྡྲ་ཞེས་པས་ཡུལ་འདིར་མཆོད་རྟེན་ཆེན་པོ་བྱེད་པར་འགྱུར་རོ་ཞེས་
ལུང་བསྟན་ཏོ། །
༈ ཡལ་འདབ་ང་བརྒྱད་པ་བསོད་ནམས་སྟོབས་ཀྱི་རྟོགས་བརྗོད་ནི།
སྟོན་པ་གྲོང་ཁྱེར་པདྨོ་ལྡན་དུ་བཞུགས་ཚེ་བརྒྱ་བྱིན་ལ་གསུང་བ། ཕོ་བྲང་
བསོད་ནམས་ལྡན་ཞེས་པ་ཤེལ་གྱི་རྣམ་པར་བྱས་པ་ཡོད། དེར་རྒྱལ་པོ་
བསོད་ནམས་སྟོབས་ཞེས་གྲོང་ཁྱེར་སྟོང་ཕྲག་བརྒྱད་ཅུའི་འབྱོར་བ་འཛིན་
པ་བྱུང་། རྒྱལ་པོ་ཤིང་རྟ་ལ་ཞོན་ནས་སྐྱེད་ཚལ་དུ་འགྲོ་བའི་ལམ་དུ་
ཟས་དང་བྲལ་བའི་ནད་པ་སྡུག་བསྔལ་གྱིས་གཟིར་བ་མཐོང་བས་སྙིང་རྗེའི་
དབང་དུ་གྱུར། སྒོ་སྲུང་རྣམས་སུ་ནད་པ་རྣམས་ལ་ཟས་དང་སྨན་པ་གནས་
ཁང་མལ་སྟན་སོགས་བྱིན། ནད་གཡོག་མཁས་པ་རེ་ཡང་བཀོད་པས་ནད་
པ་རྣམས་ནད་ལས་གྲོལ། རྒྱལ་པོ་དེ་རྣམས་ལ་བལྟ་ཆེད་ཕྱིར་བྱོན་པ་ན།
བརྒྱ་བྱིན་གྱིས་གླང་ཆེན་ཐལ་ཀར་མཆེ་བ་དྲུག་ལྡན་གྱིས་དྲངས་པའི་ཤིང་རྟ་
དང་། གསེར་གྱི་པདྨ་རེག་ན་བདེ་བའི་རླུང་གིས་གཡོ་བ། དེ་ལ་འདུས་
པའི་བུང་བས་གླུ་ལེན་པ། ལང་ཚོ་རྫོགས་པའི་ལྷ་མོ་རྣམས་སྤྲུལ་ནས་ཞབས་
བསྟེན། རྒྱལ་པོའི་སྙིང་སྟོབས་ཀྱི་ཉམས་སད་ཕྱིར་བདག་ཉིད་ལོང་བར་
518



སྤྲུལ་ནས། རྒྱལ་པོ་ཁྱོད་ཀྱིས་ནད་པ་མང་པོ་གསོས་པའི་སྙན་པ་ཐོས་པས་
བདག་ལ་ཁྱེད་ཀྱི་མིག་གཡས་པ་གནོངས་ཤིག་ཅེས་སྨྲས་པར། རྒྱལ་པོས་
བྱང་ཆུབ་ཏུ་སྨོན་ལམ་བཏབ་སྟེ་མཚོན་གྱིས་མིག་གཡས་པ་ཕྱུང་ནས་ལོང་བ་
དེ་ལ་བྱིན། ལྷས་མེ་ཏོག་གི་ཆར་ཕབ། ས་གཡོས། ལོང་བ་མིག་དང་ལྡན་
པར་གཟིགས་ནས་མིག་གཡོན་ཀྱང་སྦྱིན་པར་རྩོམ་པ་ན། བརྒྱ་བྱིན་གྱིས་
སྤྲུལ་བ་བསྡུས་རང་གཟུགས་བསྟན་ཏེ་རྒྱལ་པོའི་མིག་སོས་པར་བྱས། སྙིང་
སྟོབས་ལ་བསྔགས་པ་བརྗོད། དེའི་ཚེ་རྒྱལ་པོ་བསོད་ནམས་སྟོབས་དེ་ང་
ཡིན་ནོ་ཞེས་གསུངས།
༈ ཡལ་འདབ་ང་དགུ་བ་ཀུ་ལ་ལའི་རྟོགས་བརྗོད་ནི། གྲོང་ཁྱེར་པ་ཊ་
ལེ་སུ་ཊར་རྒྱལ་པོ་མྱ་ངན་མེད་པ་བྱུང་། དེའི་བཙུན་མོ་པདྨ་ལྡན་ལ་སྲས་
གསེར་རིའི་ངོས་ཀྱི་ངང་བ་ཀུ་ལ་ལའི་མིག་དང་མཚུངས་པའི་མིག་ཅན་ཞིག་
བྱུང་བར་ཀུ་ལ་ལ་ཞེས་བཏགས། དེའི་མིག་ལ་རྒྱལ་པོ་སོགས་ཐམས་ཅད་
ཀྱིས་བལྟས་པས་ངོམས་པ་མེད་ལ། དེའི་བཙུན་མོར་གསེར་གྱི་ཕྲེང་ལྡན་མ་
བླངས། དགྲ་བཅོམ་པ་གྲགས་པ་ཞེས་པས་མངོན་ཤེས་ཀྱིས་བལྟས་པས་མིག་
ཉམས་པར་འགྱུར་བ་ཤེས་ཏེ་གཞོན་ནུ་ལ་མི་རྟག་པ་ཡིད་ལ་གྱིས་ཤིག་ཅེས་
གདམས་པའི་དོན་དབེན་པར་སེམས་ཤིང་གནས་པ་ཡབ་ཀྱི་བཙུན་མོ་སྐར་
སྲུང་མས་མཐོང་སྟེ། ལག་གཉིས་གཞོན་ནུ་ལ་དམ་པར་འཁྱུད་འདོད་པ་
ཆེན་པོས་ཡང་ཡང་དོན་དུ་གཉེར་བ། གཞོན་ནུས་འོས་མིན་གྱི་བྱ་བ་དང་དུ་
མ་བླངས་པས། དེ་ཁྲོས་ཏེ་ཁྱོད་ཀྱི་མིག་བདག་གིས་འཕྲོག་གོ་ཞེས་ཟེར་ཞིང་
519



སོང་། དེའི་ཚེ་རྡོ་འཇོག་གི་རྒྱལ་པོ་གླང་བོའི་རྣ་བ་ཅན་གྱིས། རྒྱལ་པོ་མྱ་
ངན་མེད་ཀྱི་བཀའ་དང་དུ་མ་བླངས་པ་འདུལ་བར་ཀུ་ལ་ལ་དམག་དཔོན་་་་
བྱས། དཔུང་ཚོགས་ཆེས་མང་བ་རྡོ་འཇོག་ཏུ་ཕེབས་ཚེ་རྡོ་འཇོག་རྒྱལ་པོས་
ཀུ་ལ་ལར་ཕྱག་འཚལ་བཟོད་པར་གསོལ། ཕོ་བྲང་དུ་སྤྱན་དྲངས་རྒྱལ་པོར་
གྱུར་ཏེ་མཆོད་པ་ན། རྒྱལ་པོ་མྱ་ངན་མེད་ནད་མི་བཟད་པས་འགྲོངས་པར་
ཉེ་བ་ན། རྡོ་འཇོག་ནས་ཀུ་ལ་ལ་འགུགས་པར་མཛོད་དང་རྒྱལ་པོར་དབང་
བསྐུར་རོ་ཞེས་སྨྲས་པ། བཙུན་མོ་སྐར་སྲུང་མས་ཐོས་ནས། ནད་དེ་དང་
འདྲ་བས་གཟིར་བ་བ་ལང་རྫི་བོ་ཞིག་རྙེད་པ་དབེན་པར་བོས་ནས་བསད་
ལྟོ་བ་ཁ་ཕྱེས་ཏེ་བལྟས་པས་རྒྱུ་མ་ན་སྲིན་བུ་རྩུབ་མོ་ཡོད་པ་མཐོང་ནས་སྨན་
མང་པོ་སྦྱར་ནས་བླུག་ཀྱང་མ་ཤི སྒོག་སྐྱའི་རྩ་བ་གཏུབས་པ་ཆུ་ལ་སྦྱར་བ་
དེས་རེག་པ་ཙམ་གྱིས་ཤི རྒྱལ་པོ་ལ་ཐབས་དེ་བྱས་པས་ནད་ལས་གྲོལ།
རྒྱལ་པོས་བཙུན་མོར་མཆོག་ཅི་འདོད་ཅེས་དྲིས་པས། མོའི་འདོད་པ་ལྟར་
རྒྱལ་སྲིད་ཞག་བདུན་བྱས། དེར་ཀུ་ལ་ལའི་འཁོན་དྲན་ཏེ། བུ་ཀུ་ལ་ལའི་
མིག་ཕྱུང་ལ་གོས་དང་བྲལ་བར་བྱས་བདག་ལ་སྤྲོད་ཅེས་མྱ་ངན་མེད་ཀྱིས་་་་
རྟགས་བརྒྱབ་པའི་ཡི་གེ་རྒྱལ་པོ་གླང་བོའི་རྣ་ཅན་ལ་བསྐུར། གླང་བོའི་རྣ་
ཅན་མཆི་མ་འཁྲུགས་ཤིང་ས་ལ་བལྟ། གཞོན་ནུས་ཡི་གེ་མཐོང་ནས་ཡབ་ཀྱི་
ཁྲོ་བ་ཞི་བ་དང་། ཁྱོད་འཇིགས་པ་ལས་བསྲུང་ཕྱིར་མིག་ཕྱུངས་ཤིག་ཅེས་
བརྗོད་ཀྱང་མ་ནུས། ཐག་རིང་བའི་མི་གཉིས་ལ་གསེར་སྒྲོམ་བྱིན་ཏེ་མིག་
གཅིག་ཕྱུང་ནས་ལག་ཏུ་གཏད། མི་རྟག་པའི་འདུ་ཤེས་བསྒོམས་པས་
520



བདེན་པ་མཐོང་། གཉིས་པ་ཕྱུང་ཚེ་ཕྲེང་ལྡན་མ་བརྒྱལ། དེ་དང་ལྷན་ཅིག་
རྒྱུད་མངས་སྦྲེང་བཞིན་སོང་བས་ཡབ་ཀྱི་གྲོང་ཁྱེར་དུ་བསླེབས། གླང་བོ་
སྐྱོང་བའི་གནས་སུ་ཞུགས་པ་ན། གླང་བོ་ཅང་ཤེས་ཀྱིས་སྐད་ཆེན་པོ་སྒྲོག་
བཞིན་མདུན་ནས་བསྐོར། རྨ་བྱ་རྣམས་ཀྱིས་གར་བྱས། ཐོ་རངས་གླང་
རྫིས་གླུ་མཁན་ལོངས་ལ་རྒྱུད་མངས་སྦེངས་ཤིག་ཅེས་དམན་ཚིག་སྨྲས་པ་ལ་
གདུང་བ་སྐྱེ་བཞིན་གླུ་བླངས་པའི་ཚེ་མྱ་ངན་མེད་ཀྱིས་རང་གི་བུའི་སྐད་་་་་་
འདྲ་བ་ཅི་ཡིན་ནམ་སྙམ་བོས་པ་ན། མིག་མེད་པའི་བུ་བཙུན་མོ་བཅས་
མཐོང་བས་རྒྱལ་པོ་བརྒྱལ། དེ་ལས་སངས་ནས་གཞོན་ནུ་ལ་འདི་ལྟར་གྱུར་
པའི་ཚུལ་ཡང་ཡང་དྲིས་པར་གནས་ཚུལ་བཤད་པས། བཙུན་མོ་སྐར་སྲུང་
སོད་ཅེས་བསྒོས་པ་གཞོན་ནུས་དེ་བཟློག་ཕྱིར་སྨྲས་པ། བདག་གི་མིག་ལ་
གནོད་པ་བྱས་པར་ཁྲོ་བ་མེད་པ་དང་། བདག་སྐྱེད་བྱེད་ཀྱི་མ་དང་སྐར་
སྲུང་གཉིས་ལ་བྱམས་སེམས་མཉམ་པའི་བདེན་པ་དེས་བདག་གི་མིག་སྔར་
བཞིན་གྱུར་ཅིག་ཅེས་བརྗོད་པས་མིག་སྔོན་ལྟར་གྱུར་ཏེ་རབ་ཏུ་བྱུང་། མྱ་
ངན་མེད་ཀྱིས་སྐར་སྲུང་རྒྱ་སྐྱེགས་ཀྱི་མེས་བསྲེགས། དེའི་སྔོན་བྱུང་གནས་
བརྟན་མངོན་ཤེས་ཅན་གྱིས་གསུང་བ། སྔོན་ཀུ་ལ་ལ་རྔོན་པར་གྱུར་ཚེ། རི་
བོ་གངས་ཅན་གྱི་ངོགས་ནས་རི་དྭགས་རྒྱས་ཟིན་པ་རྣམས་ཀྱི་མིག་ཕྱུང་ནས་
རིམ་གྱིས་བསད། ཚོང་དཔོན་གྱི་བུ་མུག་ཏར་གྱུར་དུས་མཆོད་རྟེན་ངོས་ཀྱི་
རྒྱལ་བའི་སྐུ་གཟུགས་ཀྱི་སྤྱན་བྲུས། ཕྱིས་འགྱོད་ནས་ཨིནྡྲ་ནི་ལའི་སྤྱན་
གསར་བ་ཕུལ། སྐྱེ་བ་གཞན་ལ་དེ་བཞིན་གཤེགས་པའི་མཆོད་རྟེན་ཞིག་
521



གསོས་དང་མཆོད་པ་བྱས་པས་ལུས་མཛེས་ཤིང་རྒྱུན་དུ་ཞུགས་པའི་འབྲས་
བུ་ཐོབ། རི་དྭགས་ཀྱི་མིག་ཕྱུང་བ་དང༌། སྐུ་གཟུགས་ཀྱི་སྤྱན་བྲུས་པའི་
རྣམ་སྨིན་གྱིས་སྐྱེ་བ་སྔ་མ་རྣམས་དང་། ད་ལྟ་ཡང་མིག་ཉམས། ཨིནྡྲ་ནཱི་
ལའི་སྤྱན་ཕུལ་བའི་བསོད་ནམས་ཀྱིས་སླར་མིག་ཐོབ་པའོ་ཞེས་གསུངས། །
༈ ཡལ་འདབ་དྲུག་ཅུ་བ་ཀླུ་གཞོན་ནུའི་རྟོགས་བརྗོད་ནི། རྒྱ་མཚོའི་
གནས་སུ་ནོར་ཞེས་པའི་ཀླུ་ཆེན་མང་པོ་གནས། དེའི་ཁང་བར་ཉིན་མཚན་
མེད་པར་བྱེ་ཚན་གྱི་ཆར་བབས། ལུས་གདུང་བ་དྲག་པོས་གཟིར་ཚེ་དེའི་བུ་
ནོར་བཟང་གིས་ཕ་ལ་བྱེ་ཚན་འདིས་ཀླུ་གཞན་མི་གདུང་བར་བདག་ཅག་ཁོ་
ནར་གདུང་བ་ཅི་ཡིན་ཅིས་ཞི་བར་འགྱུར་ཞེས་སྨྲས་པས། གདེངས་ཅན་
གཞན་གྱིས་ཆོས་ཤེས་པ་དང་། སངས་རྒྱས་ལ་སྐྱབས་སུ་སོང་བས་ཡིན།
རང་ཅག་དེ་ལས་བཟློག་པས་གནོད་པ་ཡིན་སྨྲས་པས། གཞོན་ནུ་དེས་མེ་
ཏོག་མང་པོ་བཟུང་ནས་རྒྱལ་བྱེད་ཚལ་དུ་སོང་། སྟོན་པ་འཁོར་བཅས་
མཐོང་བ་ཙམ་གྱིས་གདུང་བ་ཞི། ཞབས་པད་ལ་རེག་པས་བསིལ་བ་ཐོབ།
སྐྱབས་སུ་སོང་ཞིང་བསླབ་པའི་གནས་ཐོབ་པ་མཁས་པར་གྱུར་པ། དེས་
གསོལ་བ་བཏབ་པ་ལྟར་ཀླུའི་གནས་སུ་གཤེགས། ཀླུས་གཙུག་ལག་ཁང་
མཆོག་ཏུ་འབར་བ་བཅོམ་ལྡན་འདས་ལ་མཆོད་པའི་སླད་དུ་བྱས། སླར་
ཡང་འོད་མའི་ཚལ་དུ་སྟོན་པ་འཁོར་བཅས་ལ་ཟླ་བ་གསུམ་དུ་མཆོད་པ་ལ་
སྟོན་པས་གསུང་བ། གདེངས་ཅན་འདི་ནི་བསྐལ་པ་བརྒྱའི་བར་དུ་གཡོ་བ་
མེད་ལ་བདེ་བའི་ལོངས་སྤྱོད་ཀྱི་སྣོད་དུ་འགྱུར། མ་འོངས་པ་ན་བྱང་ཆུབ་
522



，
ཐོབ་པར་འགྱུར་རོ་ཞེས་གསུངས། །
༈ ཡལ་འདབ་རེ་གཅིག་པ་ཞིང་པའི་རྟོགས་བརྗོད་ནི། མཉན་ཡོད་དུ་
བྲམ་ཟེ་བཀྲ་ཤིས་བྱ་བ་ནོར་གྱིས་དབུལ་ཞིང་། འཚོ་བའི་དོན་དུ་ཞིང་ལས་
བྱེད་པ་ཚ་གྲང་གི་སྡུག་བསྔལ་དང་ལས་ཀྱི་བྱ་བ་མང་པོས་ངལ་བ། ནམ་
ཞིག་ཆུང་མ་དང་བཅས་ཐོང་པ་དང་ཏོག་ཙེ་ཁུར་ནས་འགྲོ་བའི་ཚེ། སྟོན་པ་
འཁོར་བཅས་གྲོང་ཁྱེར་དུ་འབྱོན་པ་མཐོང་ནས་ཤིན་ཏུ་དད་དེ། ཆུང་མ་ལ་
སྨྲས་པ། བདག་ཅག་གིས་སྔར་ཡང་བཅོམ་ལྡན་འདས་འདི་ལྟ་བུར་མཆོད་
པ་མ་བྱས་པས་དབུལ་བར་གྱུར། དེས་ན་ཅི་འབྱོར་བས་མཆོད་པར་བྱ་
འོས་ཏེ་སངས་རྒྱས་ཀྱིས་གང་དང་གང་དུ་གཟིགས་པ་དེ་དང་དེར་ཕུན་སུམ་
ཚོགས་པ་འབྱུང་བར་འགྱུར་བ་བདག་གིས་ཤེས་སོ་ཞེས་སྨྲས་པས། བྲམ་ཟེ་
མོས་ཀྱང་དེའི་སླད་དུ་གུས་པའི་སེམས་ཀྱིས་ཞལ་ཟས་གཙང་མ་བསྒྲུབས།
དེ་གཉིས་ཀྱིས་གདུགས་ཚོད་ལ་གསོལ་བ་བཏབ་ངོར་མཆོད་པ་བཞེས།
དབུལ་བ་ལས་གྲོལ་ནས་འབྱོར་བ་རྒྱ་ཆེན་པོ་དང་ལྡན་པར་གྱུར་ཅིག་ཅེས་་་་
སྨོན་ལམ་བཏབ། རང་གི་ཞིང་དུ་སོང་བར་འབྲས་བུའི་མྱུ་གུ་ཐམས་ཅད་
གསེར་དུ་གྱུར་པ་ཐོབ་པས། དེ་གཉིས་ཀྱིས་རྫོགས་པའི་སངས་རྒྱས་དགེ་
འདུན་བཅས་ལ་ཡང་ཡང་མཆོད། ཆོས་བསྟན་པས། རབ་ཏུ་བྱུང༌། དགྲ་
བཅོམ་ཐོབ། དེས་སྔོན་སངས་རྒྱས་འོད་སྲུངས་ཀྱི་བསྟན་པ་ལ་རབ་ཏུ་བྱུང་།
ཚེ་གཅིག་ལ་ཚངས་པར་སྤྱོད་པ་སྤྱད་པ་ན། འོད་སྲུངས་ཀྱིས་འདི་མ་འོངས་
པ་ན་སངས་རྒྱས་ཤཱཀྱ་ཐུབ་པའི་མདུན་དུ་དགྲ་བཅོམ་པར་འགྱུར་ཞེས་ལུང་
523



བསྟན་ཏོ་ཞེས་གསུངས།
༈ ཡལ་འདབ་རེ་གཉིས་པ་གྲགས་བྱིན་གྱི་རྟོགས་བརྗོད་ནི། བཅོམ་
ལྡན་འདས་ཝ་ར་ཎ་སིར་རྒྱ་གྲོ་དྷའི་ཀུན་དགའ་ར་བར་བཞུགས་དུས། ཁྱིམ་
བདག་ལེགས་པ་རབ་སད་ཅེས་འབྱོར་བ་རྣམ་ཐོས་ཀྱི་བུ་ལ་འགྲན་པ་བྱུང་།
དེ་ལ་བུ་མེད་པར་བུ་འབྱུང་བའི་ཐབས་འཚོལ་བ་ན། སྐྱེ་བོ་དག་གིས་
རང་རེ་གྲོང་ཁྱེར་པ་རྣམས་ཀྱིས་ཤིང་ནྱ་གྲོ་དྷ་ལ་མཆོད་གསོལ་བྱས་ན་གང་
འདོད་སྦྱིན་པར་མཐོང་བས་དེ་ལྟར་གྱིས་ཤིག་ཅེས་སྨྲས་པས། འཛུམ་སྟེ་
ཁྱེད་རྣམས་ཀྱིས་བདག་ལ་ཕན་པར་སྨྲ་ནའང་། - དེ་ལྟ་བུའི་ཤིང་ལ་དུས་
མ་ཡིན་པར་འདབ་མ་ཙམ་ཡང་སྟེར་བའི་ནུས་པ་མེད་ན་བུ་དང་ནོར་སྟེར་
ཟེར་བ་རྨོངས་པའི་གཏམ་ཡིན། སྐྱེ་བོ་རྣམས་རང་རང་གི་ལས་ཀྱི་རྣམ་སྨིན་
ལ་སྤྱོད་པ་ཡིན་ཞེས་སྨྲས་ཀྱང་། ཉེ་དུ་དག་གིས་ནན་གྱིས་བསྐུལ་བར་རང་
གཅིག་པུ་རྒྱ་གྲོ་དྷའི་རྐང་འཐུང་གི་དྲུང་དུ་སོང་སྟ་གྲི་བཟུང་ནས་ཤིང་ལ་་་་་་
སྨྲས་པ། བདག་ལ་བུ་སྦྱིན་ན་ཁྱོད་ལ་སྔོན་མ་བྱས་པའི་མཆོད་པ་རྒྱ་ཆེན་པོ་
བྱེད། མི་སྟེར་ན་ཤིང་ཁྱོད་རྩ་བ་ནས་གཅོད་དོ་ཞེས་བརྗོད་པ་ཤིང་དེར་
གནས་པའི་ལྷས་ཐོས་པས་རབ་ཏུ་འཇིགས་ཏེ་ལྷའི་དབང་བོའི་དྲུང་དུ་ཕྱིན་
ནས། བདག་ལ་ཁྱིམ་བདག་ཞིག་གིས་འདི་ལྟར་ཟེར་ཀྱང་བུ་སྦྱིན་པའི་ནུས་
པ་བདག་ལ་མེད། སྡོད་པའི་གནས་སྟོངས་པ་རང་ལུས་གཏོང་བ་དང་
མཚུངས། བདག་སྐྱོབས་ཤིག་ཅེས་ཞུས། བརྒྱ་བྱིན་གྱིས་ལྷའི་བུ་བློ་བཟང་
འདའ་བར་ཉེ་བ་དེའི་ཆུང་མའི་དཀུ་རུ་ཞུགས་བཅུག ཤིང་གི་ལྷས་ཁྱོད་ལ་
524



བུ་རབ་ཏུ་བྱུང་བ་ལ་དགའ་བ་ཞིག་འབྱུང་ངོ་ཞེས་སྨྲས། དེ་ནས་ཆུང་
མ་རོལ་པ་མར་བུ་གསེར་གྱི་འོད་ཅན་ཞིག་བཙས་ཙམ་ཉིད་ན་རིན་པོ་ཆེའི་
རང་བཞིན་གྱི་གདུགས་རང་ཆས་སུ་བྱུང་། མིང་གྲགས་བྱིན་དུ་བཏགས།
དེ་ཤིང་རྟ་ལ་ཞོན་ནས་རང་གི་སྐྱེད་ཚལ་དུ་འགྲོ་བ་ན། བཅོམ་ལྡན་འདས་
འཁོར་བཅས་དེར་ཕེབས་པ་མཐོང་བ་ཙམ་གྱིས་ཤིང་རྟ་ལས་བབས་ནས་་་་་
ཞབས་ལ་ཕྱག་འཚལ་བ་ལ། སྟོན་པས་ཁྱོད་མཚན་མོ་རབ་ཏུ་བྱུང་བར་བྱའོ་
ཞེས་གསུངས་པ་ཐོས་ནས་དགའ་ཞིང་སྐྱེད་ཚལ་དུ་སོང་། གཞོན་ནུ་བསྐུལ་
ཕྱིར་བརྒྱ་བྱིན་གྱིས་བུད་མེད་གཞོན་ནུ་མི་རོ་རུལ་བ་མི་གཙང་བའི་ར་་་་་་
བཞིན་དུ་སྤྲུལ་བ་མཐོང་བས་ཆགས་པ་དང་བྲལ། སྟོན་པ་གྲགས་བྱིན་ལ་
ཐུགས་བརྩེ་བས་གྲོང་ཁྱེར་ཀླུང་འགྲམ་གྱི་ཕ་རོལ་ཏུ་གཤེགས། གཞོན་ནུ་
མཚན་མོ་བྲོས་ཏེ་ཆུ་ཀླུང་གནོད་པ་ཅན་གྱི་འགྲམ་དུ་བསླེབས། ནོར་བུའི་
ལྷམ་ཕུད། བདག་ནི་བཙས་སོ། ཉམས་སོ་ཞེས་བརྗོད་བཞིན་སོང་བ་ན།
སྟོན་པས་ཕྱག་གཡས་གསེར་ལྟ་བུ་བརྐྱངས། སྐུའི་འོད་ཀྱིས་མུན་པ་བཅོམ་
ཚུར་ཤོག་འཚེ་བ་མེད་དོ་ཞེས་གསུངས་པ་ཐོས་ནས་གདུང་བ་བྲལ། ཚུར་
ཤོག་གིས་རབ་ཏུ་བྱུང་། དེ་ནས་ཁྱིམ་བདག་ཁྱེའུ་འཚོལ་དུ་སོང་བར་ཆུ་
འགྲམ་གྱི་ལྷམ་མཐོང་། ཆུར་བརྒལ་དུས་བཅོམ་ལྡན་འདས་མཐོང་ཞིང་
གྲགས་བྱིན་མི་མཐོང་བར་མཛད། དེ་ལ་ཆོས་བསྟན་པའི་རྗེས་སུ་ཁྱེའུ་
མདུན་ན་འདུག་པ་མཐོང་བས་དགའ་སྟེ་འབྱོར་ལྡན་གྱིས་ཁྱིམ་དུ་གདུགས་
ཚོད་ལ་སྤྱན་དྲངས་པ་བཞིན་ཕེབས། ཆོས་བསྟན་པས་དགྲ་བཅོམ་ཐོབ་པ་
525



མང་དུ་བྱུང་། སྔོན་རྒྱལ་པོ་ཚངས་བྱིན་འགྲོ་བའི་ལམ་དུ་འཁོར་འོད་བཟང་
ཞེས་པས་སངས་རྒྱས་རིན་ཆེན་གཙུག་ཏོར་ཅན་བཞུགས་པ་མཐོང་། ཉི་
མའི་འོད་དྲག་པོ་དང་ལྡན་པ་ལ་དབུའི་སྟེང་དུ་གདུགས་བཟུང་ཚངས་པར་
སྤྱད་པ་ན། མ་འོངས་པ་ན་ཤཱཀྱ་ཐུབ་པའི་དྲུང་དུ་དགྲ་བཅོམ་ཐོབ་པར་
ལུང་བསྟན། དེ་འདས་ནས་ལྷའི་གནས་སུ་བློ་བཟང་ཞེས་པར་སྐྱེས། བདེ་
བ་ཡུན་རིང་བོར་ལོངས་སྤྱད། དེ་ནས་འདིར་སྐྱེས་དུས་གྲོགས་པོ་དྲི་མེད།
གང་པོ། ལག་བཟང་། བ་ལང་བདག་བཞིས་(འདི་རྣམས་ལ་ཉེ་བའི་ལྔ་སྡེར་
གྲགས)ཀྱང་དགྲ་བཅོམ་ཐོབ། གདུགས་ཀྱིས་བསིལ་གྲིབ་བྱས་པ་དང་། འོད་
སྲུངས་ཀྱི་སྐུ་གདུང་བ་ལ་ཀྲི་ཀྲིའི་བུ་གསུམ་པ་གྲགས་ལྡན་གྱིས་རིན་པོ་ཆེའི་
གདུགས་ཕུལ་བས་སྐྱེས་ཙམ་ཉིད་ནས་གྲགས་པ་དང་ལྡན་ཞིང་རིན་པོ་ཆེའི་
གདུགས་རང་ཆས་སུ་བྱུང་ངོ་ཞེས་གསུངས།
༈ ཡལ་འདབ་རེ་གསུམ་པ་འོད་སྲུངས་ཆེན་པོའི་རྟོགས་བརྗོད་ནི། མ་
ག་དྷཱར་བྲམ་ཟེའི་རིགས་རྒྱ་གྲོ་ཏོག་གི་ཆུང་མ་ལ་བིས་ལའི་འོག་ཏུ་བུ་ཉི་མ་་་
ལྟར་མཛེས་པ་བཙས་པ་ན། ཤིང་དེ་ལས་ལྷའི་གོས་རང་བྱུང་དུ་འོངས་པས་
གཡོགས། མིང་བིས་ལར་སྐྱེས་ཞེས་བཏགས། དེ་རབ་ཏུ་འབྱུང་འདོད་པ་ཕ་
མས་བཟློག་པའི་ཚིག་ནན་གྱིས་སྨྲས་པས། བཟོ་བོ་མཁས་པས་བུད་མེད་ཀྱི་
གཟུགས་གསེར་གྱིས་བྱས་ཏེ། ཕ་ལ་བུ་མོ་མཛེས་སྡུག་འདི་ལྟ་བུ་རྙེད་ན་
བུད་མེད་བཟུང་བར་བགྱི་ཞེས་སྨྲས་པར་ཕས་དེ་འདྲ་ག་ནས་རྙེད་བསམས་
ཏེ་ཡིད་ཁོང་དུ་ཆུད། བློན་པོ་ཙ་ཙྪ་ཀ་ར་ཞེས་པས་གཟུགས་བརྙན་མཆོད་
526
-



རྫས་བཅས་ཁྱེར་ཏེ་གྲོང་ཁྱེར་རྣམས་སུ་ཕྱིན། འདི་ལ་མཆོད་པའི་བུད་མེད་
དེའི་ཡིད་ལ་འདོད་པ་ཐམས་ཅད་འགྲུབ་པར་འགྱུར་ཞེས་སྨྲས། བུད་མེད་
རྣམས་ཀྱིས་རྟག་ཏུ་མཆོད་ཚེ་བྲམ་ཟེ་སེར་སྐྱའི་བུ་མོ་བཟང་མོ་བྱུང་བའི་་་་་
འོད་ཀྱིས་གཟུགས་བརྙན་ར་གན་གྱི་མདོག་ལྟར་གྱུར། དེ་ལ་ལུས་དང་
མཉམ་པའི་གསེར་བྱིན་ཏེ་རྒྱན་ཐམས་ཅད་ཀྱིས་བརྒྱན་ཏེ་བྱིན་པ་བླངས།
གཉིས་ཀས་ཁྱིམ་དུ་ཚངས་སྤྱོད་བསྲུངས། ཕ་འདས་རྗེས་ཁྱིམ་གྱི་བྱ་བས་
སྐྱོ་བ་སྐྱེས་ཏེ་འབྱོར་བ་ཐམས་ཅད་སྦྱིན་པར་བཏང་། གོས་ཟུང་རེ་གྱོན་
ནས་བཅོམ་ལྡན་འདས་ཀྱི་དྲུང་དུ་སྟོན་པར་ཁས་བླངས་པས་བསྙེན་པར་་་་་
རྫོགས། རིམ་གྱིས་དགྲ་བཅོམ་ཐོབ་པ་ནི་འོད་སྲུངས་ཆེན་པོའོ། །དེའི་
བསོད་ནམས་བཅོམ་ལྡན་འདས་ཀྱིས་གསུང་བ། འོད་སྲུངས་འདིས་ཀ་ཤའི་
དྲུང་དུ་རང་སངས་རྒྱས་ལ་བསོད་སྙོམས་ཕུལ་རྒྱལ་པོ་ཀྲི་ཀྲིའི་བུར་གྱུར་དུས་
འོད་སྲུངས་མཆོད་རྟེན་ལ་ནོར་བུ་དང་གསེར་གྱིས་སྤྲས་པའི་གདུགས་ཕུལ་
བའི་མཐུ་ལས་འདི་ལྟར་གྱུར་པ་ཡིན་ནོ་ཞེས་གསུངས།
༈ ཡལ་འདབ་རེ་བཞི་བ་ནོར་བཟང་གི་རྟོགས་བརྗོད་ནི། སེར་སྐྱར་
ཡབ་སྲས་མཇལ་ཚེ་གྲགས་འཛིན་མས་གདུང་སེམས་ཀྱིས་ཕོ་བྲང་གི་རྩེ་ནས་
ལུས་འཕངས་ཀྱང་སྟོན་པས་བསྲུངས་ཤིང་མ་གནོད་པ། དེའི་སྔོན་བྱུང་
གསུང་བ། སྔོན་བྱང་ཕྱོགས་ལྔ་ལེན་དུ་རྒྱལ་པོ་ནོར་ཅན། དེའི་བུ་ནོར་
བཟང་མཛེས་ཤིང་བལྟ་ན་སྡུག་པ་གསེར་གྱི་མདོག་ཅན་བཙས། དེ་དང་
མཉམ་དུ་གཏེར་བརྒྱ་བརྡོལ། ཡུལ་དེར་ཀླུའི་བུ་ཞིག་གནས་པར་ཆར་
527



བབས་ཤིང་ལོ་ཏོག་བཟང་པོ་སྨིན། ལྷོ་ཕྱོགས་ལྔ་ལེན་རྒྱལ་པོ་དབང་ཆེན་
སྡེས་ཆོས་མིན་གྱིས་རྒྱལ་སྲིད་བྱས། འབངས་སྡུག་བསྔལ་ལ་སྦྱར་བས་ཕལ་
ཆེར་བྱང་ཕྱོགས་ལྔ་ལེན་དུ་སོང་། གྲོང་རྣམས་སྟོང་བར་གྱུར་པ་རྒྱལ་པོས་
མཐོང་ནས་བློན་པོ་རྣམས་ལ་དྲིས་པ་ན། ལྷས་ཆོས་མ་ཡིན་པས་རྒྱལ་སྲིད་
བསྐྱངས་པས་དེ་ལྟར་གྱུར་ཅེས་སྨྲས་པས། རྒྱལ་པོས་ད་ནི་ཆོས་བཞིན་སྐྱོང་།
བྱང་ཕྱོགས་ལྔ་ལེན་ལ་ང་ལས་ལྷག་པའི་ཡོན་ཏན་ཅི་ཡོད། དེའི་གྲགས་པ་
གཞོམ་པར་མཛོད་ཅེས་ཟེར་བ་ལྟར། བྱང་ཕྱོགས་ཡུལ་གྱི་ཀླུ་འཕྲོག་ནུས་
པའི་རིག་འཛིན་ཞེས་པ་ལོ་གསེར་བྱིན་གསོལ་བ་བཏབ་པས། སྔགས་
འཆང་གིས་ནགས་ཚལ་གྱི་དབུས་མཚོའི་ནང་ན་གདེངས་ཅན་གྱི་བདག་་་་་་
པོའི་ཁང་བར་ཀླུའི་དབང་བོ་འདུག་པ་མཐོང་། ཕུར་བུ་དང་ཚོན་སྐུད་ཀྱིས་
ཕྱོགས་ཀུན་བཅིངས། རིག་སྔགས་ཀྱིས་གཟིར་བས་ཀླུའི་བདག་པོའི་མགོ་བོ་
གཟེར་ཏེ་ལངས་པ་ན། རིག་སྔགས་འཆང་བ་མཐོང་བས་སྐྲག དྲང་སྲོང་
ཤིང་ཤུན་ཅན་གྱི་རིམ་གྲོ་བ་པདྨ་ཅན་ལ་གསོལ་བ་བཏབ་པ། དེས་མདའ་
གཞུ་ཐོགས་ཏེ་སོང་བར། ཀླུ་འགུགས་པར་སྦྱིན་སྲེག་བྱེད་པའི་རིག་འཛིན་
དུག་མདས་བསད། རལ་གྲིས་མགོ་བཅད། ཀླུ་འཇིགས་པ་དང་བྲལ། རྔོན་
པ་ལ་རིན་པོ་ཆེ་མང་པོ་བྱིན། ཤིང་ཤུན་ཅན་ལ་རྒྱུ་མཚན་བཤད་པས། དེས་
ན་ཀླུའི་ལག་ན་ནོར་བུ་དོན་ཡོད་ཞགས་པ་ཡོད་པ་དེ་ཉིད་ཁྱོད་ཀྱིས་སློངས་
ཞེས་ཟེར་བ་བསླངས་པ་ལྟར་རྔོན་པ་ལ་བྱིན། དེས་དེའི་བུ་ཨུཏྤལ་ཅན་ལ་
བྱིན། དེས་དྲང་སྲོང་ལས་མིའམ་ཅིའི་བུ་མོ་ཡིད་འཕྲོག་མ་འཁོར་ལྔ་བརྒྱ་
528



བཅས་ཁྲུས་བྱེད་དུ་འོངས་པ་ཐོས་ནས། དོན་ཡོད་ཞགས་པ་བཏབ་ནས་
བཟུང་། ཞགས་པས་ཁྲིད་པ་ལ་མཁའ་ལ་འཕུར་ནས་འགྲོ་བའི་ནུས་ལྡན་གྱི་
ནོར་བུ་བླངས་ཏེ་ཅི་བདེར་ཁྲིད། ནོར་བཟང་འབིགས་བྱེད་ཀྱི་ནགས་སུ་
འོང་བ་དང་འཕྲད་དེ་ཡིད་འཕྲོག་མ་ཕུལ་ཏེ་མཁའ་ལ་འགྲོ་བྱེད་ཀྱི་ནོར་བུ་
འདི་བསྲུང་ཞེས་སྨྲས། རྔོན་པ་ལ་གྲོང་ཁྱེར་མཆོག་གཅིག་དང་ནོར་མང་པོ་
བྱིན། མིའམ་ཅི་མོ་ཡང་རྒྱལ་བུ་དང་འཕྲད་པ་ན་རང་ཡུལ་དང་བྲལ་བའི་
གདུང་བ་ཞི། དེའི་སྐབས་བློན་པོ་གཉིས་ཕན་ཚུན་ཕྲག་དོག་གིས་ཡབ་ལ་
ཞུས་ནས་ནོར་བཟང་དཔུང་བཅས་རི་བོར་དམག་ལ་བཏང་། ནོར་བཟང་
ཡིད་འཕྲོག་མར་ཆགས་བཞིན་མ་ལ་སྨྲས་པ་བུ་མོ་འདི་ཁྱོད་ཀྱིས་བྱམས་པས་
སྐྱོངས། སྲོག་ལ་བབས་ན་མ་གཏོགས་གཙུག་ནོར་མ་སྦྱིན་སྨྲས་ནས་སོང་།
དེའི་ཚེ་བློན་པོ་སེར་སྐྱས་ཡིད་འཕྲོག་མ་མ་འཚོ་ན་ནོར་བཟང་མི་འཚོ་སྙམ་
ནས་མིའམ་ཅི་མོ་གསོད་པའི་ཐབས་སྣ་ཚོགས་བྱས་པར་སྲོག་ལ་བབས་པ་ན་
སྒྱུག་མོས་གཙུག་ནོར་བྱིན། ཡིད་འཕྲོག་མ་ནམ་མཁར་འཕགས་ཏེ་
དྲང་སྲོང་ཤིང་ཤུན་ཅན་གྱི་དྲུང་དུ་སོང་ནས། ནོར་བཟང་བདག་འཚོལ་
ཞིང་མཆིས་ན་སོར་གདུབ་འདི་བྱིན་ལ་ལམ་སྒྲོལ་དཀའ་བས་སླར་ལོག
གལ་ཏེ་མ་ལོག་ན་ཡོང་ཚུལ་འདི་ལྟར་གྱིས་ཞེས་པའི་འཕྲིན་གསུངས་ཤིག་་་་
ཅེས་ཟེར་ནས་ཡུལ་དུ་སོང་། ཡབ་ཀྱི་བཀས་གསེར་བུམ་ལྔ་བརྒྱས་ཁྲུས་བྱས་
མིའི་དྲི་མ་ཆུང་བར་གྱུར། དེའི་ཚེ་ནོར་བཟང་གཡུལ་ལས་རྒྱལ་ཏེ་ཕྱིར་
འོངས་ནས་ཆུང་མ་འཚོའམ་དྲིས་པར། མས་གནས་ཚུལ་བཤད་པས་བརྒྱལ།
529



བརྒྱལ་སངས་ནས་ནགས་སོགས་སུ་འཁྱམས་ཤིང་སོང་བས་དྲང་སྲོང་ཤིང་་་་་
ཤུན་ཅན་ལ་དྲིས་པར། དགའ་མ་བདག་གིས་མཐོང་། མིའམ་ཅིའི་བདག་
པོའི་ཁྱིམ་དུ་གནས། ཁྱོད་མྱུར་དུ་ཤོག་ལམ་གྱི་བར་ཆད་སེལ་སླད་སྤྲེའུ་ཁྲིད་
ཅིང་སྔགས་བཟླ་བ་མདའ་གཞུ་ནོར་བུ་སོགས་དང་ལྡན་པ། མར་གྱི་ནང་དུ་
བཙོས་པའི་སྨན་ཆེན་བདུད་རྩི་འཐུངས་ན་ལུས་སྟོབས་རྒྱས་པར་འགྱུར་་་་་
ཞིང་། ལྕགས་ཀྱི་ཕུར་བུ་གསུམ་དང་བཅས་དགོས། དེ་དག་གིས་ཆུ་སྒྲ་ཅན།
སེང་ལྡེང་ཅན། འཕྲུལ་འཁོར་ར་གདོང་དང་ལུག་གདོང་། སྲིན་བུ་སེར་སྐྱ།
སྦྲུལ་ནག་པོ། ལྕགས་ཀྱི་སྐྱེས་བུ་ལ་སོགས་པ་བཅོམ་ནས་འོང་བས་མིའམ་
ཅིའི་གྲོང་ཁྱེར་མཐོང་ངོ་ཞེས་སོར་གདུབ་འདི་བཞག་པའོ་ཞེས་བརྗོད་པ་་་་
ཐོས་པས་ནོར་བཟང་དགའ་སྟེ་སྨན་ཆེན་བདུད་རྩི་འཐུངས་པས་རྫུ་འཕྲུལ་
གྱི་སྟོབས་རྒྱས་སྤྲེའུའི་རྒྱལ་པོ་རླུང་ཤུགས་ལ་ཞོན་བར་ཆད་མཐའ་དག་་་་་་
བསལ་ཏེ་མིའམ་ཅིའི་གྲོང་ཁྱེར་ཤེལ་གྱི་ཁང་བ་མཐོང་། སྐྱེད་ཚལ་དུ་ཡིབ་
སྟེ་བསྡད། མིའམ་ཅི་མོ་རྣམས་ཆུ་ལེན་པ་གཅིག་ལ་ཅིའི་ཕྱིར་ཆུ་ལེན་དྲིས་
པར། མིའི་དྲི་མ་དག་ཕྱིར་ཡིད་འཕྲོག་མར་ཁྲུས་བྱེད་ཅེས་ཟེར་བས་སོར་
གདུབ་བུམ་པར་འཕངས་ཏེ་ཁྱོད་ཀྱིས་ཐོག་མར་ཁྲུས་གྱིས་ཞེས་སྨྲས།
འབངས་མོ་དེས་ཁྲུས་ཐོག་མར་བྱས་སོར་གདུབ་ནུ་མའི་སྟེང་དུ་ལྟུང་བ་ཅི་་་
ཞེས་དྲིས་པར། རྫིང་བུའི་ངོགས་ན་འདོད་པ་མངོན་དུ་གྱུར་པའི་མི་འདི་
འདྲ་ཡོད་དེས་འཕངས་སྨྲས་པས་མ་ཚོར་བར་ནོར་བཟང་སྐྱེད་ཚལ་གྱི་ཁང་
བར་བོས། ཡིད་འཕྲོག་མས་ཡབ་ལ་དྲི་བ་དྲི་ལན་མང་དུ་བྱས་མཐར་ཡབ་ཀྱི་
བ-འ
ཛེག་
530



དྲུང་དུ་ཁྲིད། དེར་ནོར་བཟང་གི་གཟུགས་ཀྱིས་མིའམ་ཅིའི་བུ་རྣམས་ཀྱང་
ཟིལ་གྱིས་མནན། རྒྱལ་པོས་དེའི་མཐུ་བརྟག་པའི་ཕྱིར། ཤར་རིའི་ནགས་
ཆེན་པོ་རྩ་བ་ནས་ཕྱུང་སྟེ་ཏིལ་བྲེ་གང་བཏབ་པ་སླར་ཡང་བསྡུས་ནས་སྔར་
བས་མི་ཉུང་བར་ང་ལ་བྱིན་ཅེས་སྨྲས་པ་ལྟར་བྱེད་པར་བརྩམས་པ་ན།
བརྒྱ་བྱིན་གྱིས་བསྐོས་པའི་གནོད་སྦྱིན་ཕག་པའི་གཟུགས་ཅན་མང་པོས་རྩ་
བ་ནས་ཕྱུང་། དེའི་ཤུལ་དུ་ཏིལ་བྲེ་གང་བཏབ་པ། བརྒྱ་བྱིན་གྱིས་སྤྲུལ་བའི་
གྲོག་སྦུར་མང་པོས་བསྡུས་ཏེ་རྒྱལ་པོ་ལ་ཕུལ། འཕོང་འགྲན་ཚེ་གཞོན་ནུས་
གསེར་གྱི་ཀ་བ་བདུན། ཤིང་རྟ་བདུན། ཕག་གཟུགས་བདུན་རྣམས་མདས་
ཕུག དེའི་ཚེ་ནམ་མཁའ་ནས་མེ་ཏོག་གི་ཆར་བབས། གཞན་ཡང་བསྟན་
བཅོས། མཚོན་ཆའི་འཕྲུལ་འཁོར། སྒྱུ་རྩལ། བཟོ་སྟོབས། ཡིད་འཕྲོག་མ་
རྒྱན་དང་ན་ཚོད་མཚུངས་པའི་མིའམ་ཅི་མོ་ལྔ་བརྒྱ་དང་ལྷན་དུ་འོང་བ་ངོ་
ཤེས་ནས་འཛིན་པར་མཛད་པ་སོགས་ཐམས་ཅད་ཀྱིས་ནོར་བཟང་རྒྱལ་་་་་
ཞིང་། མིའམ་ཅིའི་རྒྱལ་པོ་ཡ་མཚན་དུ་གྱུར་ཏེ་བཀུར་སྟི་བྱས། ཡིད་འཕྲོག་
མ་ལྷའི་རྒྱན་གྱིས་བརྒྱན་ཏེ་མིའམ་ཅི་མོ་འཁོར་སྟོང་དང་བཅས་སྦྱིན་པ་ན། །
ནོར་བཟང་ཆུང་མ་དང་བཅས་རང་གི་གྲོང་ཁྱེར་དུ་སོང་། ནོར་ཅན་
དགའ་སྟེ་རྒྱལ་སྲིད་དུ་དབང་བསྐུར་བའི་སྔ་དྲོ་ནས་རྒྱལ་སྲིད་སྣ་བདུན་རང་
འཁོར་དུ་བྱུང་ནས་འཁོར་སྒྱུར་དུ་གྱུར། དེའི་དུས་ཀྱི་ནོར་བཟང་དེ་ང་དང་།
ཡིད་འཕྲོག་མ་དེ་གྲགས་འཛིན་མ་འདིའོ་ཞེས་གསུངས། །
༈ ཡལ་འདབ་རེ་ལྔ་བ་ཐུབ་པ་རྭ་གཅིག་པའི་རྟོགས་བརྗོད་ནི། བཅོམ་
531



ལྡན་འདས་རྒྱ་གྲོ་དྷའི་ཀུན་དགའ་ར་བ་ན་བཞུགས་དུས་གྲགས་འཛིན་མས་
ལ་དུས་དབང་དུ་བགྱིད་པའི་རྣམ་འགྱུར་དང་ལྡན་པའི་ཚེ་ན། སྔོན་རབས་
གསུང་བ། སྔོན་ཀ་ཤིའི་གྲོང་ཁྱེར་དུ་རྒྱལ་པོ་ཀ་ཤེ་ལ་བུ་མོ་པདྨ་ལྡན་ཞེས་པ་
བྱུང་། སྐབས་དེར་གངྒཱའི་ཆུ་ཀླུང་དང་ཉེ་བའི་ནགས་སུ་དྲང་སྲོང་ཀ་ཤྱ་པ་
གནས་དེས་དྲི་ཆུ་དོར་བའི་ས་བོན་རྡོའི་སྟེང་དུ་ཆགས་པ། ཆུ་འདོད་པའི་
རི་དྭགས་ཀྱིས་འཐུངས་པས་མངལ་ཆགས་ཏེ། སོར་ཚད་ཀྱི་རྭ་དང་ལྡན་
པའི་ཁྱེའུ་གསེར་གྱི་མདོག་ཅན་ཞིག་བཙས་པ་ལ་བྱིས་པ་རྭ་གཅིག་པར་་་་་
གྲགས། དེ་ཆེར་སྐྱེས་ཚེ་བསམ་གཏན་བཞི་སྐྱོར་ཞིང་ཚངས་སྤྱོད་སྐབས།
རྒྱལ་པོས་ཐོས་ནས་བུ་མོ་པདྨ་ལྡན་གྱི་བདག་པོར་འོས་སྙམ། དེ་འགུགས་
པའི་ཐབས་སུ་བུ་མོ་ནགས་སུ་རྩེ་རུ་བཏང་། དྲང་སྲོང་རྭ་གཅིག་པ་མེ་ཏོག་
འཐུ་བར་སོང་། ཕན་ཚུན་གཅིག་གིས་གཅིག་མཐོང་ཚེ་བུད་མེད་ལ་སོགས་
པའི་ཡུལ་མི་ཤེས་ཀྱང་། སྔོན་གྱི་བག་ཆགས་ཀྱིས་རབ་ཏུ་ཞེན་ཏེ་རྩེ་དགས་
བརྒྱན། ཀ་ར་དང་ག་བུར་བསྲེས་པའི་ལ་དུ་བྱིན་ནས་ཆགས་པར་བྱས། རི་
དྭགས་རྒྱས་བཅིངས་པ་བཞིན་སྲེད་པས་བཅིངས། ལྷན་ཅིག་རང་གི་གྲོང་
ཁྱེར་དུ་སོང་ཡང་། ཡབ་དྲང་སྲོང་གི་དམོད་པ་ལ་འཇིགས་ནས་སླར་ནགས་
སུ་བཏང་། དེས་བུད་མེད་ཡིན་པ་མི་ཤེས་པས། ཡབ་དྲང་སྲོང་ལ་ངོ་ཚས་
མ་བསྡམས་པའི་གཏམ་རྒྱས་པར་བཤད་པས། དྲང་སྲོང་གིས་དེ་ནི་ལེགས་
པ་མ་ཡིན་པའི་ཚུལ་མང་དུ་སྨྲས་ཀྱང་ཡིད་མ་མགུ་བར་བུ་མོ་ཁོ་ན་ཡིད་ལ་་་
བྱས། ཉིན་གཅིག་ཐུབ་པ་ཡམ་ཤིང་ལེན་དུ་སོང་བ་ན་རྒྱལ་པོའི་བུ་མོ་འཇོ་
532



སྒེག་དང་ལྡན་པས་དྲང་སྲོང་གངྒཱའི་ངོགས་སུ་ཁྲིད། ཆུ་རྫིང་ལ་ཤིང་དང་མེ་
ཏོག་གིས་བརྒྱན་པའི་སྐྱེད་ཚལ་འདྲ་བ་བཅོས་པ་སྐྱེད་ཚལ་གྱི་བསམ་པས་་་་
གཞོན་ནུ་དེར་ཞུགས་ཆུ་བོའི་རྒྱུན་ལ་མགྱོགས་པར་ཁྱེར་ཏེ་ཝ་ར་ཎ་སིར་་་་་
ཕྱིན་པས་སྔར་ཐུབ་པ་རྣམས་ཀྱིས་བཤད་པའི་ལྷའི་གནས་ཡིན་པར་སེམས།
སླར་ཐུབ་པ་རང་གི་ཆུང་མ་བཅས་ནགས་སུ་སོང་བར་ཡབ་དྲང་སྲོང་གིས་་་་
ཀྱང་གནང་བ་བྱིན། རྒྱལ་པོས་དྲང་སྲོང་གཞོན་ནུ་རང་གི་རྒྱལ་སྲིད་དུ་
དབང་བསྐུར། རྒྱལ་སྲིད་ཆོས་བཞིན་བསྐྱངས། བུ་དང་ཚ་བོ་མང་པོ་ལྡན་
རྒན་པོར་གྱུར་ནས་རབ་ཏུ་བྱུང་ཞིང་ཐར་ལམ་འདོད་པར་གྱུར། དེའི་ཚེ་
ཐུབ་པ་རྭ་གཅིག་པ་ང་ཡིན་ཞིང་། བུ་མོ་པདྨ་ལྡན་གྲགས་འཛིན་མ་འདིའོ་
ཞེས་གསུངས།
༈ ཡལ་འདབ་རེ་དྲུག་པ་གཞོན་ནུ་སྙན་དངགས་མཁན་གྱི་རྟོགས་་་་་་་
བརྗོད་ནི། བཅོམ་ལྡན་འདས་ཀྱི་ཞབས་ལ་ལྷས་བྱིན་གྱིས་རྡོ་འཕངས་པས་
བསྣད་དེ་ཁྲག་ཕྱུང་བའི་རྒྱུ་མཚན་གསུང་བ། སྔོན་ཡུལ་ལྔ་ལེན་དུ་གྲོང་ཁྱེར་
སྐམ་བི་ལེར་རྒྱལ་པོ་བདེན་པར་དགའ་བ་དང་། བཙུན་མོ་མཚན་ཉིད་ཅན་
ཞེས་པ་གཉིས་ལ་བུ་མེད་པར་གསོལ་བ་བཏབ་ཚེ། ཆོས་བཟང་མ་ཞེས་པ་
རྒྱལ་པོའི་བཙུན་མོར་བླངས་ན་རིགས་རྒྱུད་འཕེལ་བར་འགྱུར་ཞེས་གཏམ་་་
ཐོས་ནས་བག་མར་བླངས་ཚེ། སྔ་མ་མཚན་ཉིད་ཅན་ལ་ཡང་བུ་ཞིག་བཙས་
པས་ཆུང་མ་བླངས་པ་ལ་འགྱོད་པ་སྐྱེས། མིང་མ་དུད་པ་ཞེས་བཏགས་ཆོས་
བཟང་མ་མངལ་དང་ལྡན་ཚེ་རྒྱལ་པོ་འདས། བློན་པོ་རྣམས་ཀྱིས་མ་དུད་པ་
533



རྒྱལ་པོར་དབང་བསྐུར། བ་ལང་རྭས་བློན་པོ་བྱས། མཚན་མཁན་རྣམས་
ཀྱིས་ཆོས་བཟང་མའི་མངལ་གྱི་ཁྱེའུ་འདིས་མི་བདག་བསད་དེ་རང་རྒྱལ་པོ་
བྱེད་པར་འགྱུར་ཞེས་སྨྲས་པ། རྒྱལ་པོས་ཐོས་ནས་དེ་གསོད་པའི་གཤེད་མ་
བསྐོས་པ་ཆོས་བཟང་མས་ཤེས་ཏེ་བློན་པོ་བ་ལང་རྭ་ལ་བརྟེན་པར། བློན་
པོས་བུ་སྐྱེས་མ་ཐག་ཉ་པའི་ཁང་བར་བཞག ཉ་པས་བུ་མོ་སྐྱེས་མ་ཐག་པ་
གཅིག་བླངས་ནས་བསྟན་པས་མཚན་མཁན་གྱི་ཚིག་རྫུན་པར་བཟུང་།
བྱིས་པ་དེ་ཉ་པའི་ཁྱིམ་དུ་སྙན་དངགས་དང་སྒྱུ་རྩལ་ལ་བྱང་བས་གཞོན་ནུ་
སྙན་དངགས་མཁན་ཟེར། མཚན་མཁན་གྱིས་དེའི་རྒྱུ་མཚན་ཤེས་ནས་རྒྱལ་
པོར་བཤད། རྒྱལ་པོ་ཁྲོས་ནས་བློན་པོ་ལ་དེ་མྱུར་དུ་གསོད་པའི་ཐབས་གྱིས་
ཤིག་ཅེས་བློན་པོ་དཔུང་དང་བཅས་སོང་། ཆོས་བཟང་གིས་གཙུག་གི་ནོར་
བུ་བྱིན་ཏེ་བྲོས་ཞེས་བརྗོད་པས། དེས་མགོ་ལ་བརྒྱན་ནས་བྲོས། དེ་བློན་
པོས་རྒྱང་རིང་པོ་ནས་མཐོང་སྟེ་དཔུང་མགྱོགས་པོར་བསྐུལ་བ་ན། བྱིས་པ་
རི་དྭགས་ལས་མགྱོགས་པར་བྲོས་ཏེ་ཀླུ་ཙམ་པ་གནས་པའི་ཆུ་ལ་མཆོངས།
ཀླུས་དབུགས་ཕྱུང་ནས་དེར་འདུག དེར་བཙལ་བའི་རྐང་རྗེས་ཀྱིས་ཤེས་
ཏེ་ཀླུ་ལ་འཇིགས་པའི་ཚིག་གིས་བསྡིགས་པས། ཀླུས་འབྲོས་སུ་བཅུག
འཁྲུད་མཁན་གྱི་ཁང་བར་ཞུགས་རྐང་རྗེས་ལས་ཤེས། གོས་ཀྱི་ཁུར་ཡིན་
པའི་ཟོལ་གྱིས་ཆུ་འགྲམ་དུ་བཏང་། རྫ་མཁན་གྱི་ཁང་བར་ཞུགས། དེར་
ཡང་རྗེས་ཀྱིས་ཤེས། དཔུང་གིས་བསྐོར་བར་རྫ་མཁན་གྱི་རོ་ཡིན་པའི་ཟོལ་
གྱིས་དབེན་པར་བཏང་། མགྱོགས་པར་བྲོས་པ་རྐང་རྗེས་ལས་ཤེས། བློན་
534



པོ་དཔུང་བཅས་མཐོང་གཡང་ཆེན་པོར་ལྷུང་། ཤིང་སྐམ་པོ་ལ་གཙུག་ནོར་
ཆགས། བློན་པོས་རྒྱལ་པོ་ལ་ཁྱེའུ་གཡང་ལ་ལྷུང་ནས་ཤི་ཞེས་གཙུག་ནོར་
བསྟན། གཞོན་ནུ་གནོད་སྦྱིན་ཨ་ཛ་ལས་བསྲུངས་ནས་མ་ཤི བུ་ཤི་བ་ཐོས་
ནས་ཆོས་བཟང་འཆི་བར་རྩོམ་པ། ནམ་མཁའི་ལྷ་མོས་བུ་འཚོའོ་ཞེས་
བརྗོད། སྟག་སོགས་གདུག་པ་ཅན་གནས་པའི་ནགས་སུ་རྔོན་པ་མི་གསེར་
ཅན་འདུག་པ་ལ་ཁྱེའུས་གནས་འདིར་སྐྱེས་བུ་ཡན་ལག་བཅད་པ་ཤ་ཁྲག་་་་་
མང་པོ་འདུག་པ་ཅི་ཡིན་དྲིས་པས། འདིར་གཏུམ་པོ་སུ་ད་པ་དང་། ཁྱི་
དུང་གི་ཁ་ཞེས་པ་གནས། དེས་ལམ་འཁྱམས་པའི་མིའི་ཤ་ཁྲག་ཟ་ཟེར་བ་
ཐོས་པ་ན་འཇིགས་ཏེ། ད་ཅི་བྱེད་སྙམ་ཡོད་པའི་ཚེ་གཏུམ་པོ་འཇིགས་རུང་
མིག་དམར་མདའ་གཞུ་ཐོགས་པ་ཁྱི་དང་བཅས་བྱུང་བས། སྐྱུ་རུ་རའི་ཤིང་
ལ་འཛེགས་ཏེ་བྲོས། ཁྱེའུ་དེའི་རིགས་ཀྱི་ཞང་བོ་དྲང་སྲོང་མ་ཐ་རས་ལྷའི་
མིག་གིས་མཐོང་། ཐུགས་བརྩེ་བས་རལ་གྲི་འཕྱར་ནས་ནམ་མཁའ་ལས་
བྱུང་། གཏུམ་པོ་དང་ཁྱིའི་མགོ་བཅད། ཁྱེའུ་དྲང་སྲོང་གི་གནས་སུ་ཁྲིད་སྒྱུ་
མའི་རིགས་སྔགས་བྱིན། གཞོན་ནུ་དགའ་སྟེ། ཡུལ་ཀ་བི་ལར་སོང་། ཡིད་
འཕྲོག་གར་མཁན་མར་སྤྲུལ། རྒྱལ་པོ་བློན་པོ་བཅས་གར་མཁན་ཁང་བར་
སོང་། དེའི་མཛེས་སྡུག་དང་གར་སྟབས་ཀྱིས་རྒྱལ་པོའི་ཡིད་འཕྲོག འདོད་
པའི་སྲེད་པ་དཔག་ཏུ་མེད་པ་སྐྱེས། དབེན་པར་མི་གཞན་མེད་པར་སྒྱུ་མའི་
གཟུགས་ཅན་མ་དེའི་མགུལ་ནས་འཛིན་ཅིང་། རྒྱལ་པོ་མལ་སྟན་ལ་འཁོད་
པ་ན་རང་གཟུགས་བསྟན་ཏེ་ཕུ་བོ་རྒྱལ་པོ་ལ་རྡོ་འཕངས་ཏེ་བསད། རྒྱལ་
535



སྲིད་ཀྱི་དཔལ་འབྱོར་ལ་ལོངས་སྤྱད། ཤི་ནས་དམྱལ་བར་སོང་བ་དེ་ང་ཡིན་
པས། ད་ལྟ་ཡང་ལས་ཀྱི་ལྷག་མས་མཐེ་བོང་བསྣད་པའོ་ཞེས་གསུངས།
༈ ཡལ་འདབ་རེ་བདུན་པ་དགེ་འདུན་སྲུངས་ཀྱི་རྟོགས་བརྗོད་ནི།
སྔོན་མཉན་ཡོད་དུ་ཁྱིམ་བདག་སངས་རྒྱས་སྲུང་ཞེས་པ་ཤཱ་རིའི་བུས་བསླབ་
པའི་གནས་ལ་བཀོད། དེའི་བུ་དགེ་འདུན་སྲུངས་ཆེར་སོང་བ་ན་ཤཱ་རིའི་བུའི་
ཞབས་འབྲང་བར་ཕུལ། རབ་ཏུ་བྱུང་མཁས་པར་གྱུར། དེའི་ཚེ་ཚོང་པ་ལྔ་
བརྒྱ་རྒྱ་མཚོར་འགྲོ་བས་དགེ་འདུན་སྲུངས་རྒྱ་མཚོར་གཏོང་བར་གསོལ་བ་
ན་སྟོན་པས་གནང་སྟེ་རྒྱ་མཚོར་འགྲོ་དུས་འཇིགས་པ་དག་བཟོད་པར་གྱིས་
ཞེས་གསུངས། དེར་རྒྱ་མཚོའི་དབུས་སུ་གཟིངས་འགགས། ཚོང་པ་རྣམས་
ཀྱིས་ཆོ་ངེ་བསྒྲགས་ཚེ། མཚོའི་ནང་ནས་གཟིངས་གྲོལ་བར་འདོད་ན་དགེ་
འདུན་སྲུངས་ཆུ་ལ་མྱུར་དུ་འཕངས་པར་གྱིས་ཤིག་ཅེས་པའི་ཚིག་བརྗོད་པ་
ཐོས་ཀྱང་ཚོང་པ་རྣམས་ཀྱིས་ལས་དེ་བྱེད་མ་ནུས། དགེ་འདུན་སྲུང་གིས་
བཅོམ་ལྡན་འདས་ཀྱིས་གསུངས་པ་དྲན་ནས་རང་ཉིད་ཀྱི་ལུས་ཆུར་་་་་་་་་
འཕངས་ཀླུའི་གནས་སུ་ཕྱིན། དེར་ཡོད་པའི་སངས་རྒྱས་ཀྱི་མཆོད་རྟེན་ལ་
ཕྱག་བྱས་ཀླུ་རྣམས་ལ་ཆོས་བསྟན། ཀླུ་རྣམས་ཀྱིས་དགེ་འདུན་སྲུངས་
གཟིངས་ལ་བཀོད། རིན་པོ་ཆེའི་གླིང་ནས་རྒྱ་མཚོའི་འགྲམ་དུ་ཕྱིན་པ་ན་
ཚོང་པ་རྣམས་རང་སར་སོང་དགེ་འདུན་སྲུངས་བྱེ་མའི་ངོགས་སུ་གཉིད།
སད་ནས་གཅིག་པུར་སོང་བ་ན་སཱ་ལའི་ནགས་སུ་བསླེབས། རིན་པོ་ཆེས་
བརྒྱན་པའི་ཁང་བཟང་། ཁྲི་དགེ་སློང་གི་དགེ་འདུན་བཅས་མཐོང་། དེ་
536



རྣམས་ཀྱིས་ཁ་ཟས་དྲངས་པ་ཟོས་ནས་བསྡད་པས་ཟས་རན་ཚེ་གཙུག་ལག་
ཁང་མི་སྣང་། ལྷུང་བཟེད་རྣམས་ལྕགས་ཀྱི་ཐོ་བ་ཆེན་པོར་གྱུར་ནས་གཅིག་
གཅིག་ལ་བརྡེགས་པས་ས་གཞི་ཁྲག་གིས་བྲན་པར་གྱུར་པ། སངས་རྒྱས་
འོད་སྲུངས་དུས་ཀྱི་དགེ་སློང་ཡིན་པ་ཟས་ཀྱི་དུས་འཐབ་མོ་བྱས་པས་ཉི་ཚེ་
བའི་དམྱལ་བར་སྐྱེས་ཟེར། ཡང་སོང་བར་སྔར་བཞིན་ཁང་བཟང་དགེ་
འདུན་བཅས་མཐོང་། ཟས་དྲངས་པ་ཟོས་འཕྲལ་ལོགས་ཤིག་ཏུ་བསྡད་
པར། ཟས་ཀྱི་ཚེ་མདུན་ཀྱི་ས་རྣམས་ལྕགས་ཀྱི་ཁུ་བ་ཁོལ་མར་གྱུར་པ།
གཅིག་གིས་གཅིག་ལ་གཏོར་བས་ཚིག་པ་མཐོང་ཅི་ཡིན་ཞེས་དྲིས་པར།
བདག་ཅག་སངས་རྒྱས་འོད་སྲུངས་ཀྱི་ཉན་ཐོས་བྱེད་པ་ཟས་བཟང་པོ་བྱུང་
བ་གློ་བུར་དུ་འོང་བའི་དགེ་སློང་རྣམས་ལ་སྦས་ནས་མ་བྱིན་པས་འདི་་་་་་་
འདྲར་སྐྱེས་ཟེར། ཡང་སོང་བར་སྔར་དང་འདྲ་བའི་གཙུག་ལག་ཁང་དགེ་
སློང་བཅས་པ་མཐོང་ནས་སྔར་བཞིན་བསྡད་པས་ཡང་ཐམས་ཅད་མེས་་་་་
ཚིག་པ་མཐོང་། བདག་ཅག་འོད་སྲུངས་ཉན་ཐོས་སུ་གྱུར་ཚེ་གཙུག་ལག་
ཁང་མེར་བསྲེགས་པས་འདི་འདྲར་གྱུར་ཟེར། དེ་ནས་སོང་བ་ན་ཀ་བ།
རྩིག་པ། མེ་ཏོག ཕྱགས་མ། ཐག་པ། ཁྲི། སྟན། སྣལ་མའི་ལྷག་མ་སོགས་
དང་འདྲ་བོའི་སེམས་ཅན་མཐོང་། དེ་ནས་དྲང་སྲོང་ལྔ་བརྒྱ་གནས་པའི་
ནགས་ཚལ་མཐོང་། གནས་དེའི་ལྷ་མོ་དང་དྲང་སྲོང་ལྔ་བརྒྱ་བོ་རྣམས་ལ་
ཆོས་བསྟན། ཤིང་ལྗོན་པའི་འོག་ཏུ་སྐྱིལ་ཀྲུང་བཅས་ཏེ་མཉམ་པར་བཞག་
དགྲ་བཅོམ་པའི་འབྲས་བུ་ཐོབ། དྲང་སྲོང་ལྔ་བརྒྱ་བོ་ཆོས་གོས་ཀྱི་སྣེ་ལ་
-
5.37



བཟུང་སྟེ་རྫུ་འཕྲུལ་གྱིས་ནམ་མཁའ་ལ་སོང་བ་ཚོང་པ་ལྔ་བརྒྱས་ཀྱང་ཤེས་
ཏེ་ཞུས་པ་བཞིན་སྟོན་པའི་དྲུང་དུ་ཁྲིད་དེ་ཆོས་བསྟན་པས་དགྲ་བཅོམ་ཐོབ།
དེ་དུས་དགེ་འདུན་སྲུངས་ཀྱི་སྔོན་བྱུང་གསུང་བ། འདི་འོད་སྲུངས་ཀྱི་
བསྟན་པ་ལ་རབ་ཏུ་བྱུང་། ཞལ་ཏ་བར་གྱུར། དེར་གནས་པ་ལྔ་བརྒྱ་ཡང་
གྲོགས་སུ་གྱུར། དེར་ཞལ་ཏ་བས། དགེ་བ་འདིས་བདག་ཤཱཀྱ་ཐུབ་པའི་
བསྟན་པ་ལ་དགྲ་བཅོམ་ཐོབ་པར་གྱུར་ཅིག་ཅེས་སྨོན་ལམ་བཏབ། གྲོགས་
ལྔ་བརྒྱས་ཀྱང་བདག་ཅག་རྣམས་ཀྱང་མཁན་པོ་ལ་བརྟེན་ནས་དགྲ་བཅོམ་
པ་ཐོབ་པར་གྱུར་ཅིག་ཅེས་དང༌། དེ་ལ་དད་པའི་རི་བྲག་པ་ལྔ་བརྒྱས་ཀྱང་
དེ་ལྟར་གྱུར་ཅིག་ཅེས་སྨོན་ལམ་བཏབ་པའོ་ཞེས་གསུངས།
༈ ཡལ་འདབ་རེ་བརྒྱད་པ་པདྨ་ཅན་གྱི་རྟོགས་བརྗོད་ནི། གྲགས་
འཛིན་མས་སྲས་མངལ་དུ་ལོ་དྲུག་བཟུང་ནས་བཙས་པ་ན། རྒྱལ་པོ་ཟས་
གཙང་ཁྲོས་ཏེ་གྲགས་འཛིན་མ་གསོད་སར་ཁྲིད་ཚེ། དེས་རྡོ་ཆེན་པོ་ལ་བྱིས་
པ་བསྐྱོན་ཏེ་བྱང་ཆུབ་སེམས་དཔའ་ལས་འཁྲུངས་པ་ཡིན་ན་ཆུ་ལ་མི་བྱིང་་་་
བར་གྱུར་ཅིག་ཅེས་རྫིང་བུར་འཕངས་པས་མ་བྱིང་བ་ལ་ཡབ་དགྱེས་པ་ན།
དེའི་སྔོན་བྱུང་བཀའ་བསྩལ་བ། གྲོང་ཁྱེར་ཀམྦྷིར་རྒྱལ་པོ་ཚངས་སྦྱིན་
ནགས་ཁྲོད་དུ་རྒྱུ་དུས་དྲང་སྲོང་ཤྭ་ཊེ་ལུ་ཞེས་པའི་དྲི་ཆུ་རི་དྭགས་མོས་་་་་་་
འཐུངས་པས་ཤིན་ཏུ་མཛེས་པའི་བུ་མོ་ཞིག་སྐྱེས། དེའི་རྐང་བ་གང་དུ་
བཀོད་པར་པདྨ་བྱུང་བས་པདྨ་ཅན་ཞེས་བཏགས་པ་དེ་རྒྱལ་པོས་མཐོང་་་་་
ནས་ཡ་མཚན་ཏེ་རྟ་ལས་བབས། རྒྱུ་མཚན་དྲིས་ནས་བཅུད་མངར་དང་
538



ལྡན་པའི་ལ་དུ་བྱིན། ། དེ་ཤིང་འབྲས་ཡིན་པའི་ཚུལ་གྱིས་བདག་གི་བསྟི་
གནས་འདི་དང་མི་རིང་བ་ན་ཡོད། དེར་འབྲས་བུ་འདི་ལྟ་བུ་རྒྱུན་དུ་
འབྱུང་བས་དེར་འགྲོ་སྨྲས་པ་ལྟར་བུ་མོས་ཀྱང་ཕ་ལ་ཞུས། དེས་ཀྱང་རྒྱལ་
པོ་དེའི་བདག་པོའི་འོས་སུ་ཤེས་ཏེ་བུ་མོ་འདི་ཁྱོད་ཀྱིས་བྱམས་པས་སྐྱོངས་་་་་
ཞེས་བྱིན། རྒྱལ་པོ་བུ་མོ་དེ་ལ་དགའ་ཞིང་རྩེ་བས་མངལ་བཟུང་། བཙུན་
མོ་གཞན་རྣམས་ཀྱིས་ཕྲག་དོག་གིས་ཁྱོད་ཀྱིས་བུ་བཙས་པའི་ཆོ་ག་མི་ཤེས་་་་
མིག་རས་ཀྱིས་བཅིངས་ཏེ་བཙའ་དགོས་སྨྲས་པ་ལྟར་བྱས། ཁྱེའུ་ཟུང་
བཙས་པ་གོས་ཀྱིས་དཀྲིས་སྒྲོམ་དུ་བཅུག་གངྒཱར་འཕངས། རྒྱལ་པོ་ལ་ཤ་ཟ་
མོས་བུ་གཉིས་ཟོས་སོ་ཞེས་ཕྲ་མ་བཅུག པདྨ་ཅན་གསོད་པར་བསྒོས་པ་
བློན་པོ་རྣམས་ཀྱིས་ཕྲ་མའི་སྐྱོན་དུ་ཤེས་ཏེ་རེ་ཞིག་སྦས། དེའི་ཚེ་ནགས་ཀྱི་
ལྷ་མོས་ཐམས་ཅད་ཀྱི་གོ་སར་དེའི་ཚུལ་བརྗོད་པ་ཐོས་པས་རྒྱལ་པོ་ཁྲོ་བ་ཞི།
བཙུན་མོ་རྣམས་སྐྲག་སྟེ་དྲང་བོར་བཤད། དུས་དེར་ཉ་པ་རྣམས་ཀྱིས་
གངྒཱའི་འགྲམ་ནས་སྒྲོམ་རྙེད་པ་རྒྱལ་པོར་ཕུལ། བྱིས་པ་པདྨའི་འོད་ཅན་
ཟུང་འདུག བློན་པོས་པདྨ་ཅན་འཚོའོ་ཞེས་སྨྲས་པས། རྒྱལ་པོ་བློན་པོའི་
ཁང་བར་སོང་ནས་བཟོད་པར་གསོལ་ཀྱང་མ་མགུ་བར་བཙུན་མོ་ནགས་སུ་
སོང་། དྲང་སྲོང་འདས་ནས་བསྟི་གནས་སྟོང་བར་མཐོང་། ཕྱོགས་སུ་
འཁྱམས་མཐར་ཚངས་སྦྱིན་གྱིས། ཐབས་དུ་མས་དྭངས་པར་བྱས་རྒྱལ་སར་
ཁྲིད་ནས་འོངས། དང་པོ་རྐང་བ་གང་བཀོད་དུ་པདྨ་བྱུང༌། རྒྱལ་པོ་དང་
བྲལ་བའི་དུས་སུ་མ་བྱུང་སླར་འགྲོགས་པ་ན་བྱུང་ངོ༌། །སྔོན་བུ་མོ་ཞིག་གིས་
539



རང་སངས་རྒྱས་ལ་པདྨ་ཕུལ། སླར་རང་གིས་བླངས། དེ་ཡང་རང་རྒྱལ་ལ་
ཕུལ་བའི་འབྲས་བུ་ཡིན་ཞིང་དེ་ཉིད་ད་ལྟ་གྲགས་འཛིན་མའོ་ཞེས་གསུངས།
༈ ཡལ་འདབ་རེ་དགུ་བ་ཆོས་རྒྱལ་རབ་གནས་ཀྱི་རྟོགས་བརྗོད་ནི།།
གྲོང་ཁྱེར་པ་ཊ་ལི་བུ་ཊར་རྒྱལ་པོ་མྱ་ངན་མེད་ཀྱིས། དགེ་འདུན་ཐམས་
ཅད་དང་དགྲ་བཅོམ་གྲགས་པ་འདས་པའི་སངས་རྒྱས་ཀྱི་གདུང་རྣམས་ལ་
མཆོད་པ་ཆེན་པོ་བྱས། ཀླུ་ཡུལ་ནས་སངས་རྒྱས་ཀྱི་རིང་བསྲེལ་བླངས་ཏེ་
འཛམ་བུ་གླིང་དུ་ནུབ་གཅིག་ལ་མཆོད་རྟེན་སྟོང་ཕྲག་བརྒྱད་ཅུ་རྩ་བཞི་དུས་
གཅིག་ལ་གྲུབ། དེ་དག་ལ་མུ་ཏིག་སོགས་རིན་པོ་ཆེས་སྤྲས་པའི་གདུགས་
བཙུགས། རབ་གནས་བྱེད་སྐབས་དགྲ་བཅོམ་གྲགས་པ་འཁོར་བཅས་ནམ་
མཁར་ཕེབས་པའི་གྲིབ་མས་ཉི་མ་སྒྲིབ་པ་ཙམ་བྱུང་། དགེ་སློང་རྒྱས་
འཁོགས་ཤིག་རྒྱལ་པོའི་དྲུང་དུ་འོང་བ་ཟས་བཟང་བོས་མཆོད། ཚིམས་
པའི་ཚེ་དགེ་སློང་གཞན་གྱིས་རྒྱལ་པོ་ད་ལྟ་ཁྱོད་ལ་ཆོས་མཉན་པར་འོང་་་་་་
ཞེས་སྨྲས་པ། དེ་ཅི་ཡང་མི་ཤེས་པ་ཞིག་ཡིན་པ་ལ་ཤིང་གི་ལྷས་ཚིགས་
བཅད་གཅིག་བསླབས། དེ་ཉིད་བརྗོད་པས་རྒྱལ་པོས་ཆོས་གོས་ཕུལ། སྔར་
གྱི་ལྷ་མོས་བསྐུལ་ཏེ་བསམ་གཏན་ལ་བརྩོན་པས་དགྲ་བཅོམ་པར་གྱུར།
ནམ་ཞིག་དགེ་འདུན་ཐམས་ཅད་ཆོས་སྟོན་ལ་འདུས་པར་དེའི་ཆོས་གོས་ལ་
ལྷའི་དྲི་བཟང་པོ་ཆགས་པ་ཅི་ཞེས་དྲིས། བདག་ཡོངས་འདུ་ས་བརྟོལ་དུ་
དབྱར་གནས་པ། དེའི་དྲི་བཟང་ཆོས་གོས་ལ་ཆགས་ཞེས་སྨྲས་པས། རྒྱལ་
པོ་དགེ་སློང་གི་རྫུ་འཕྲུལ་ལ་གུས་ཤིང་མཆོད་པ་ལ་བརྩོན་པར་གྱུར་ཏོ། །
540



་
༈ ཡལ་འདབ་བདུན་ཅུ་བ་ཉི་མ་གུང་བའི་རྟོགས་བརྗོད་ནི། བཅོམ་
ལྡན་འདས་ཀྱིས་ང་འདས་ནས་ལོ་བརྒྱ་ན་དགེ་སློང་ཉི་མ་གུང་བས་ཁ་ཆེའི་
ཡུལ་དུ་ཀླུ་རྒྱལ་ཧུ་ལན་བཏུལ་ནས་བསྟན་པ་གསལ་བར་བྱེད་ཅེས་ལུང་་་་་་་་
བསྟན་པ་ལྟར། ཉི་མ་གུང་བ་རང་གི་བླ་མ་ཀུན་དགའ་བོའི་བཀའ་ལྟར་ཁ་
ཆེར་ཕེབས། ཀླུ་གནས་པའི་མཚོ་འགྲམ་དུ་བཞུགས་པ་ན་ཀླུ་དེས་ཞེ་སྡང་
གིས་གནོད་པ་བྱ་བར་བསམས་ཏེ་རྫིང་རླུང་དྲག་པོ་སྤྲོས་པ་ན། དེའི་ཆོས་
གོས་ཀྱི་གྲྭ་ཡང་གཡོ་མ་ནུས། མཚོན་ཆ་དང་མེ་ཆར་སྤྲོས་པ་ན། མེ་ཏོག་གི་
ཆར་དུ་གྱུར་པར་ཀླུ་རྣམས་ཡ་མཚན་ཏེ་འཕགས་པ་ཐུགས་ཀྱི་བཞེད་པ་ཅི་་་
ཞིག་བཀའ་སྩོལ་ཅིག་ཅེས་ཟེར། འཕགས་པས་ཕྱོགས་འདི་ང་ལ་དགོས་
གསུངས་པས། ཀླུ་དེས་སྐྱིལ་ཀྲུང་གིས་ཇི་ལྟར་ཁྱབ་པ་འབུལ་ཟེར་བར། རྫུ་
འཕྲུལ་གྱིས་ལུང་བ་དགུའི་མདོ་ནོན་པའི་སྐྱིལ་ཀྲུང་བཅས་མཚོ་ཡང་་་་
བསྐམས། གཙུག་ལག་ཁང་བརྩིགས། དགྲ་བཅོམ་པ་ལྔ་བརྒྱ་དང་ལྷན་ཅིག་
གནས། རི་སྤོས་ངད་ལྡང་ནས་ས་བོན་བླངས་པ་བཏབ་སྟེ་ཁ་ཆེའི་ཡུལ་གུར་
ཀུམ་གྱིས་ཁྱབ་པར་བྱས་སོ། །
༈ ཡལ་འདབ་དོན་གཅིག་པ་ཤ་ནའི་གོས་ཅན་གྱི་རྟོགས་བརྗོད་ནི།
འཕགས་པ་ཀུན་དགའ་བོའི་བཀས་ཤ་ནའི་གོས་ཅན་དེ། བསྟན་པ་སྤེལ་
སླད་གྲོང་ཁྱེར་བཅོམ་བརླག་ཏུ་བཞུགས། དེ་ན་གྱད་གཉིས་གནས་པས།
དེང་སང་དགེ་སློང་ཤ་ནའི་གོས་ཅན་ཞེས་པ་མཆོག་ཏུ་གྱུར་པ་ཐོས་ན། དེ་
མཐོང་ནས་མཆོད་པ་ཞིག་བྱུང་ན་སྨྲས་ཚེ་འཕགས་པ་དེར་ཕེབས། དེ་
541 །
541



གཉིས་དགའ་ཆེ་སྟེ་ཕྱག་མཆོད་བྱས། ཅིའི་ཕྱིར་ཤ་ནའི་གོས་ཅན་ཞེས་
བརྗོད་དྲིས་པར། བདག་སྔོན་སྨན་པར་གྱུར་དུས་རང་སངས་རྒྱས་ཤིག་གི་
སྙིང་ན་བ་སོས་པར་བྱས། རང་རྒྱལ་དེས་ཤ་ནའི་གོས་རྙིང་བ་མཐོང་ནས།
རྒྱལ་པོ་ལ་འོས་པའི་གོས་ཕུལ་བར། དེས་བདག་གོས་བཟང་པོ་ལ་སྲེད་པ་
བྲལ། ཤ་ནའི་གོས་ལ་བརྟེན་ནས་འབྲས་བུ་ཐོབ་པ་ཡིན་གསུངས་པ་ཐོས་ཚེ་
བདག་གིས་ཀྱང་དེ་ལྟར་སྨོན་ལམ་བཏབ། དེའི་དགེ་རྩས་ཚེ་འདིར་མངལ་
ནས་ཤ་ནའི་གོས་དང་ལྡན་པར་གྱུར་ཏེ་དགྲ་བཅོམ་ཡང་ཐོབ་པ་ཡིན་ནོ་་་་
གསུངས། དེ་ནས་བཅོམ་བརླག་གི་ཡུལ་དུ་སླེབས་ནས་མགོ་ཅན་ཞེས་པའི་
རི་ལ་འཛེགས་ཏེ་གཡོ་བ་ལ་སོགས་པའི་ཆོ་འཕྲུལ་བསྟན། ཀླུ་གདུག་པ་ཅན་
གྱིས་ཆར་དྲག་པོ་འབེབས་པ་སོགས་ཐམས་ཅད་བཏུལ། ཚོགས་དཔོན་གྱི་
བུས་གྲོགས་བྱས་རིན་པོ་ཆེས་བརྒྱན་པའི་ན་ཊ་བྷ་ཊ་ཞེས་པའི་གཙུག་ལག་་་་
ཁང་བརྩིགས་སོ། །
༈ ཡལ་འདབ་དོན་གཉིས་པ་ཉེར་སྦས་ཀྱི་རྟོགས་བརྗོད་ནི། སྔོན་ཡུལ་
བཅོམ་བརླག་ན་སྤོས་འཚོང་སྦས་པའི་བུ་ཉེར་སྦས་བྱ་བ་གཞོན་ནུ་ནས་སྤོས་
འཚོང་བ། སྨད་འཚོང་མ་ནོར་ལྷས་བྱིན་ཞེས་པས་དེ་དང་འགྲོགས་པར་
འདོད་ནས་རང་གི་བྲན་མོ་ཡང་ཡང་བཏང་བར། དེས་བདག་ནི་དེ་དང་
འཕྲད་འདོད་མེད་ཅེས་སྨྲས། ནམ་ཞིག་ཚོང་དཔོན་གྱི་བུ་ལང་ཚོ་དང་ལྡན་
པ། དེའི་ཁྱིམ་དུ་རྩེ་དགའ་ལ་གནས་ཚེ། གཞན་ཚོང་དཔོན་བཞིན་ལེགས་
འབྱོར་བ་དང་ལྡན་པ་ཞིག་གིས་གོས་དང་གསེར་བསྐུར་ནས་དུས་བཏབ་པ་
542



ཕྱི་མའི་ནོར་ལ་ཆགས་ནས། སྔར་གྱི་ཚོང་དཔོན་དུག་དང་ལྡན་པའི་ཆང་
གིས་བསད། ཕྱག་དར་གྱི་ཕུང་བོར་སྦས། དེའི་ཟླ་བོ་རྣམས་ཀྱིས་བཙལ་
བས་རོ་རྙེད་དེ་རྒྱལ་པོ་ལ་གསོལ་བས། སྨད་འཚོང་མ་གོས་དང་བྲལ་བར་
བྱས། རྐང་ལག་སྣ་རྣ་རྣམས་བཅད། ཉེར་སྦས་དེར་སོང་མི་རྟག་པའི་ཆོས་
བཤད། སྐྱབས་འགྲོ་སྦྱིན་པས། དེས་ཀྱང་བདེན་པ་མཐོང་ནས་ལྷར་སྐྱེས།
སྐབས་དེར་ཉེར་སྦས་ཤ་ནའི་གོས་ཅན་ལས་རབ་ཏུ་བྱུང་། དགྲ་བཅོམ་
ཐོབ་འཁོར་མང་པོ་འདུས་པར་ཆོས་བསྟན་པས་ཉིན་རེ་བཞིན་འབྲས་བུ་་་་་
བཞི་ཐོབ་པ་མང་དུ་བྱུང་བ་མ་བཟོད་པར་བདུད་ཀྱིས་བར་ཆད་བརྩམས་ཏེ་
ཆོས་མཉན་པ་རྣམ་གཡེང་ཕྱིར་གྲོང་ཁྱེར་དུ་ཉིན་བདུན་དུ་གསེར་དང་མུ་་་་
ཏིག་གི་ཆར་ཕབ། འཇོ་སྒེག་དང་ལྡན་པའི་ལྷའི་གར་མཁན་དུ་མ་སྤྲུལ།
ཡང་གླང་བོ་ཐལ་ཀར་མཆེ་བ་དྲུག་ལྡན་མཆེ་བ་རེ་ལ་རྫིང་བུ་བདུན་རེ། དེ་
རེ་རེ་ལ་མེ་ཏོག་བདུན་རེ། དེ་རེ་རེ་ལ་ཤེལ་གྱི་བུ་མོ་བདུན་རེས་རོལ་མོ་སྣ་
ཚོགས་སྒྲོག་པ་རྣམས་སྤྲུལ་བ་ན། མི་རྣམས་གཡེངས་ཏེ་ཆོས་མཉན་པ་
གཅིག་ཀྱང་མ་བྱུང་། དེར་ཉེར་སྦས་གར་མཁན་གྱི་དཀྱིལ་དུ་ཕྱིན། ཨེ་མ་
ཧོ་འདི་ལྟ་བུའི་གླུ་དང་གར་ཞེས་བརྗོད་དེ་མེ་ཏོག་གི་ཕྲེང་བ་འདོགས་པའི་
ཚུལ་གྱིས་བདུད་ཀྱི་མགོ་ལ་སྦྲུལ་གྱི་རོ་དང་མགྲིན་པར་མི་རོ་དང་ཁྱི་ར་་་་་་
བཏགས་པ། དེས་གྲོལ་མ་ནུས། ཚངས་པ་དང་བརྒྱ་བྱིན་སོགས་ལ་གྲོལ་
བར་ཞུས་ཀྱང་མ་ནུས། ཚངས་པས་བསྐུལ་ཏེ་ཉེར་སྦས་ལ་སྐྱབས་སུ་སོང་
ནས་སྨྲས་པ། བདག་གིས་སྔོན་བཅོམ་ལྡན་འདས་རྡོ་རྗེ་གདན་དུ་བཞུགས་
543



ཚེ་གནོད་པ་བྱས་པ་བཟོད་པར་མཛད། ད་ལན་ཁྱོད་ལ་གནོད་པ་ཅུང་ཟད་
བགྱིས་པ་ལ་ལན་འདི་འདྲ་ཅིའི་ཕྱིར་མཛད། ཁྲོ་བ་ཐོངས་ལ་བཀའ་དྲིན་
སྩོལ། ཅི་གསུང་བགྱིད་ཅེས་སྨྲས་པར། འཕགས་པའི་བཀའ་ལྟར། དགེ་
སློང་རྣམས་ལ་ཉེར་འཚེ་མི་བྱ་བར་ཁས་བླངས་ཏེ་གྲོལ། ཉེར་སྦས་ཀྱིས་
བདག་གིས་སྟོན་པའི་གཟུགས་ཀྱི་སྐུ་སྔར་མཐོང་མ་མྱོང་བས་ཁྱོད་ཀྱིས་་་་་་
སངས་རྒྱས་ཀྱི་སྐུ་ཅི་ལྟ་བུར་སྟོན་ཅིག་སྨྲས་པར། བདུད་ཀྱིས་སངས་རྒྱས་ཀྱི་
སྐུ་གསེར་གྱི་མདོག་ཅན་མཚན་དཔེས་སྤྲས་པ་བསྟན་པར་ཉེར་སྦས་ཀྱིས་་་་་་
ཕྱག་འཚལ་བར་བརྩམས་ཚེ་རང་གཟུགས་སུ་བསྒྱུར། དེའི་ཚེ་གྲོང་ཁྱེར་བ་
རྣམས་ཉེར་སྦས་ཀྱི་དྲུང་དུ་ཆོས་ཉན་པས་སྐྱེ་བོ་འབུམ་ཕྲག་བཅོ་བརྒྱད་ཀྱིས་
དགྲ་བཅོམ་ཐོབ་པར་གྱུར་ཏོ། །
༈ ཡལ་འདབ་དོན་གསུམ་པ་ཀླུ་ལ་སྤྲིངས་པའི་རྟོགས་བརྗོད་ནི། དེ་
ཡང་གྲོང་ཁྱེར་པ་ཊ་ལི་བུ་ཊར་ཆོས་རྒྱལ་མྱ་ངན་མེད་ཀྱིས་སྦྱིན་པ་རྒྱ་ཆེན་པོ་
བཏང་། དེར་ཚོང་པ་རྒྱ་མཚོར་སོང་བ་རླུང་གིས་གྲུ་ཞིག་སྟེ་ནོར་ཐམས་ཅད་
ཤོར། དེ་རྣམས་གྲུའི་ཚལ་བ་ལ་འཇུས་ནས་སྐམ་ལ་ཐོན། རྒྱལ་པོའི་དྲུང་དུ་
འོངས། ཀླུ་རྣམས་ཀྱིས་ནོར་བུ་རིན་པོ་ཆེ་ཕྲོགས་པ་འདི་ལ་ལྷ་ཁྱོད་ཀྱིས་
བཏང་སྙོམས་མཛད་ན་རྒྱ་མཚོར་འགྲོ་འགྲུལ་ཆད། ལྷའི་བང་མཛོད་བསྐམ་
པར་འགྱུར་ཞུས་པར། རྒྱལ་པོ་ལ་མངོན་ཤེས་དྲུག་ལྡན་གྱི་དགེ་སློང་གིས་
གསོལ་བ། རིན་པོ་ཆེ་འཕྲོག་པའི་ཀླུ་རྣམས་ལ་ཁྱོད་ཀྱི་མཐུ་གོ་བར་བྱེད་
པའི་ཡི་གེ་ཟངས་གླེགས་ལ་བརྐོས་ཏེ་སྤྲིངས་མཛོད་ཅེས་སྨྲས་པ་ལྟར།
544



སྤྲིངས་ཡིག་རྒྱ་མཚོར་འཕངས། ཀླུ་རྣམས་ཁྲོས་ཏེ་ཡི་གེ་རླུང་དྲག་པོས་ཕོ་
བྲང་སྒོར་འཕངས། ནམ་མཁའི་ལྷ་མོས་དེའི་ཕྱིར་དཀོན་མཆོག་མཆོད་ཅེས་
ཟེར། དེར་རྒྱལ་པོའི་སྨོན་ལམ་སྟོབས་ཀྱིས་དགྲ་བཅོམ་པ་སྟོང་ཕྲག་དྲུག་ཅུ་
དེ་མ་ཐག་བྱོན། དེ་རྣམས་ཀྱི་གཙོ་བོ་དགྲ་བཅོམ་པ་དབང་བོའི་བཀས་རྒྱལ་
པོའི་སྐུ་གཟུགས་དང་ཀླུ་རྒྱལ་གྱི་གཟུགས་མཉམ་པ་གསེར་ལས་བྱས་སྣོད་་་་་
གཅིག་ཏུ་བཞག དང་པོར་རྒྱལ་པོའི་སྐུ་གཟུགས་བཀུག་སྟེ་ཀླུ་གཟུགས་ལ་
ཕྱག་བྱེད། མཆོད་པ་ཟླ་ཕྱེད་སོང་བ་ནས་སླར་ཟླ་ཕྱེད་ཀྱི་བར་རྒྱལ་པོའི་
གཟུགས་རིམ་བཞིན་ཇེ་མཐོར་སོང་ཀླུ་དང་མཉམ། ཡང་ཟླ་ཕྱེད་སོང་བར་
ཀླུ་གཟུགས་བཀུག་སྟེ་རྒྱལ་པོ་ལ་ཕྱག་བྱེད་དུས་སྤྲིངས་ཡིག་རྒྱ་མཚོ་་་་་་་
འཕངས། ་ ཀླུ་རྣམས་ཀྱིས་མ་བཟོད་པར་མིའི་གཟུགས་ཀྱིས་རིན་པོ་ཆེ་
ཐམས་ཅད་ཕྲག་པར་བཀོད་ནས་རྒྱལ་པོར་འབུལ་དུ་བྱུང་། དེ་ཐམས་ཅད་
ཚོང་པ་རྣམས་ལ་བྱིན། དེ་ནས་ཉེར་སྦས་གཙོ་བོར་གྱུར་པའི་དགེ་འདུན་
རྣམས་ལ་མཆོད་པ་རྒྱ་ཆེན་པོ་བྱས་སོ། །
༈ ཡལ་འདབ་དོན་བཞི་བ་ས་གཞི་ཕུལ་བའི་རྟོགས་བརྗོད་ནི། དེ་
ནས་རྒྱལ་པོ་མྱ་ངན་མེད་གཏོང་བ་ལ་ཆེར་གོམས་པས་སློང་བ་རྣམས་ལ་་་་་་
གང་འདོད་སྦྱིན་པའི་དཔག་བསམ་ཤིང་ལྟར་གྱུར། དུས་རྒྱུན་དུ་དགེ་སློང་
འབུམ་ཕྲག་གསུམ་ལ་མཆོད་པ་ཕུལ་གསེར་སྲང་བྱེ་བ་བརྒྱ་འབུལ་བར་བྱས།
ལོ་སུམ་ཅུ་རྩ་དྲུག་གི་བར་གསེར་སྲང་བྱེ་བ་གོ་དྲུག་ཕུལ། དུས་དེར་རྒྱལ་པོ་
ནད་ཀྱིས་ཐེབས་པས་ཀུན་དགའ་ར་བའི་དགེ་འདུན་རྣམས་ལ་གསེར་་་་་་་
545



སོགས་འབུལ་བར་བརྩམས་ཚེ་ཚ་བོ་ནོར་ལ་ཆགས་པས་གེགས་བྱེད་པར།
དགེ་འདུན་ལ་ས་གཞི་ཐམས་ཅད་ཕུལ། རྒྱལ་པོ་མཐོ་རིས་སུ་སོང་ཚེ། ཚ་
བོས་དགེ་འདུན་ལ་གསེར་སྲང་བྱེ་བ་ཕྲག་བཞི་ཕུལ་ཏེ་ས་གཞི་བློན་པོའི་་་་་
ཚིག་གིས་གསལ་བར་ཉོས་ཏེ་སླར་བླངས་པར་གྱུར་ཏོ། །
༈ ཡལ་འདབ་དོན་ལྔ་བ་རྟེན་ཅིང་འབྲེལ་བར་འབྱུང་བའི་རྟོགས་་་་་་་
བརྗོད་ནི། བཅོམ་ལྡན་འདས་མཉན་ཡོད་ཀྱི་རྒྱལ་བྱེད་ཚལ་ན་བཞུགས་
དུས། དགེ་སློང་རྣམས་ལ་འཁོར་བའི་རྩ་བར་གྱུར་པའི་མ་རིག་པ་ལ་བརྟེན་
ནས་ལས་སྣ་ཚོགས་པའི་འདུ་བྱེད་སོགས་རྟེན་འབྲེལ་ཡན་ལག་བཅུ་གཉིས་
རིམ་བཞིན་བསྐྱེད་པ་དང་། མ་རིག་པ་འགགས་པས་འདུ་བྱེད་འགག་པ་
སོགས་སྔ་མ་སྔ་མ་འགགས་པས་ཕྱི་མ་ཕྱི་མ་རིམ་བཞིན་འགག་པར་འགྱུར་་་་
བའི་དོན་དབེན་པའི་ནགས་སུ་བསམ་པ་ལ་བརྟེན་ནས་སྡུག་བསྔལ་ཐམས་
ཅད་ཞི་བས་ཉེར་ཞི་ཐོབ་བོ་ཞེས་སོགས་རྟེན་ཅིང་འབྲེལ་བར་འབྱུང་བའི་་་་་
ཚུལ་རྒྱས་པར་གསུངས་སོ། །
༈ ཡལ་འདབ་དོན་དྲུག་པ་བི་དུ་རའི་རྟོགས་བརྗོད་ནི། བཅོམ་ལྡན་
འདས་མཉན་ཡོད་ཀྱི་ཆུ་ཀླུང་འཁྱམས་ལྡན་དུ་ཕེབས་ཚེ། སེམས་ཅན་མ་
ཧེའི་ལུས་དང་མཚུངས་པའི་དམུས་ལོང་ལུས་སྲིན་བུ་དུ་མས་ཟོས་པའི་སྡུག་
བསྔལ་གྱིས་ཆོ་ངེ་འདོན་པ་སོགས་དམྱལ་བའི་སྡུག་བསྔལ་གྱི་རྣམ་པ་ལྟ་བུར་
གཟིགས་ནས། སངས་རྒྱས་ཆུ་ཀླུང་དེའི་འགྲམ་དུ་ཕེབས། དེར་སྔོན་གྱི་སྐྱེ་
བ་དྲན་པར་བྱས་ཏེ་བི་དུ་ར་ཁྱོད་ཀྱིས་སྔོན་ལས་ཅི་བྱས་པ་དྲན་ནམ། ལས་
546



དེའི་འབྲས་བུས་སྡུག་བསྔལ་མི་བཟད་པ་མྱོང་ངམ། ཞེས་གསུངས་པ་ཐོས་
ནས་མིའི་ཚིག་གིས་གསོལ་བ། བདག་གིས་སྡིག་པའི་འབྲས་བུ་རྒྱུ་ཆེ་བ་ལ་
སྤྱད་དོ་ཞུས་ཚེ། སྟོན་པས་སྔོན་གྱི་སྤྱོད་ཚུལ་གསུང་བ། གྲོང་ཁྱེར་འཕགས་
རྒྱལ་དུས་བདག་བི་དུ་ར་ཞེས་པ་བྱུང་། དཔྱིད་དུས་རྒྱལ་པོ་བཙུན་མོ་དང་
བཅས་ནགས་སུ་སོང་། བཙུན་མོ་རྣམས་མེ་ཏོག་འཐུ་བར་ནགས་ཚལ་དུ་
འཁྱམས་པ་ན། རང་སངས་རྒྱས་ཤིག་དགྲ་བཅོམ་མང་པོས་བསྐོར་བ་
མཐོང་བས་སེམས་དད་དེ་རྐང་བ་ལ་ཕྱག་བྱས་བསྐོར་ནས་འདུག་པ་རྒྱལ་་་
པོས་མཐོང་བ་ན་ཕྲག་དོག་གིས་ཡིད་རབ་ཏུ་གདུང་བར་གྱུར་ཏེ། དགེ་སློང་
རྣམས་ཀྱི་ལུས་དུམ་བུར་གཅོད་དུ་བཅུག་པའི་ལས་ཀྱི་ལྷག་མ་སྲོག་ཆགས་དུ་
མས་ལུས་གང་བའི་དབྱིབས་ཅན་འདི་ལྟར་གྱུར། སླར་རྔོན་པ་གཏུམ་པོར་
སྐྱེས་ནས་རང་སངས་རྒྱས་བསད་པའི་རྣམ་སྨིན་གྱིས་དམྱལ་བར་ཡུན་རིང་
སྡུག་བསྔལ་མྱངས་མཐར་མིར་སྐྱེས་པར་གྱུར། ཨུད་ད་རེའི་བསྟན་པ་ལ་
རབ་ཏུ་བྱུང་། ཀ་ཤིའི་རྒྱལ་པོའི་སྐྱེད་ཚལ་དུ་གནས་པ་ལ་བཙུན་མོས་
མཆོད་པར། རྒྱལ་པོ་ཁྲོས་པས་ལུས་ཆད་པས་གཅོད་པར་གྱུར་པ་དེའི་ཚེ།
དེའི་ལས་ཀྱི་ལྷག་མ་དག་ནས་བདེན་པ་མཐོང་བར་གྱུར་ཏོ་ཞེས་གསུངས།
༈ ཡལ་འདབ་དོན་བདུན་པ་ཀེ་ན་ཡ་ཀའི་རྟོགས་བརྗོད་ནི། བཅོམ་
ལྡན་འདས་ཨཱ་ཏཱ་མཱ་ཡཱ་ཞེས་པའི་ནགས་མཐའ་འབྱུང་བོའི་ཁང་བའི་ཕུག་ན་
བཞུགས་དུས་མི་བཟད་པའི་ཐོག་གིས་ཁྱུ་མཆོག་དང་ཞིང་པ་རྣམས་བཅོམ།
སྟོན་པ་བསམ་གཏན་ལ་བཞུགས་པས་སྤྲིན་སྒྲ་ཙམ་ཡང་མ་གསན། དེ་ནས་
547



རྫིང་བུ་དལ་འབབ་ཏུ་བཞུགས་ཚེ་རྒྱལ་ཆེན་སྡེ་བཞི་ཆོས་མཉན་དུ་འོངས་་་་་
རང་རང་སྐད་ཀྱིས་ཆོས་བསྟན། བདེན་པ་མཐོང་བ། དེ་བཞིའི་སྔོན་བྱུང་
གསུང་བ།་ སྔོན་རྒྱ་མཚོར་དབུགས་ཆུང་དང་དབུགས་ཆེན་ཞེས་པ་གཉིས་
ལ་དགྲ་མཁའ་ལྡིང་གཙུག་ལྡན་དང་། མི་ཌའི་དབྱངས་ཞེས་པ་གཉིས་ཀྱིས་
ཀྱང་ཡང་འཚེ་བར་བྱས་པས། ཀླུ་གཉིས་ཀྱིས་སངས་རྒྱས་འོད་སྲུངས་ཀྱི་
དྲུང་དུ་སྐྱབས་འགྲོ་དང་བསླབ་པའི་གཞི་བླངས་པས་གནོད་མ་ནུས། དེར་
མཁའ་ལྡིང་གཉིས་ཀྱིས་ཀྱང་བསླབ་གཞི་བླངས། ཀླུ་གཉིས་ཡུལ་འཁོར་
སྲུང་དང་འཕགས་སྐྱེས་པོ་ཡིན། མཁའ་ལྡིང་གཉིས་མིག་མི་བཟང་དང་
རྣམ་ཐོས་སྲས་གཉིས་ཡིན་ནོ་ཞེས་གསུངས་པ་ནགས་དེར་གནས་པའི་དྲང་
སྲོང་ཀེ་ན་ཡ་ཀས་ཐོས་པས་དད་དེ་བཅོམ་ལྡན་འདས་ལ་སྐྱབས་སུ་སོང་།
ཕྱིར་མི་འོང་བའི་འབྲས་བུ་ཐོབ། སླར་འཁོར་ལྔ་བརྒྱ་བཅས་རབ་ཏུ་བྱུང་།
དྲང་སྲོང་ཤི་ལ་ཡང་འཁོར་ལྔ་བརྒྱ་བཅས་རབ་ཏུ་བྱུང་དགྲ་བཅོམ་ཐོབ།
དྲང་སྲོང་གཉིས་སྔོན་ཁྱིམ་བདག་ཨང་ག་དང་། ཨ་ག་ན་ཞེས་པར་གྱུར་
ནས་སངས་རྒྱས་འོད་སྲུངས་དྲུང་དུ་ཚངས་པར་སྤྱད། བྲམ་ཟེའི་ཁྱེའུ་བླ་མ་
སངས་རྒྱས་ཚེ་ཚངས་པར་སྤྱད་དེ་དགྲ་བཅོམ་ཐོབ་པར་གྱུར་ཅིག་ཅེས་སྨོན་
ལམ་བཏབ་པའི་འབྲས་བུ་ད་ལྟ་སྨིན་པ་ཡིན་ནོ་ཞེས་གསུངས།
༈ ཡལ་འདབ་དོན་བརྒྱད་པ་བརྒྱ་བྱིན་ལྷུང་བའི་རྟོགས་བརྗོད་ནི།
བརྒྱ་བྱིན་ལ་འཆི་ལྟས་ལྔ་བྱུང་ཚེ། དེས་བསམ་པ་མཐོ་རིས་ལས་ལྟུང་བར་
ངེས་པས། སྐྱོབ་པའི་ཐབས་ཇི་ལྟར་འོས་སྙམ་པ་ལྷ་མོ་བདེ་སོགས་མས།
548



ཁྱོད་འཛལ་བུའི་གླིང་དུ་བབས་ནས་འཁོར་བའི་རྒུད་པ་བསྲུང་བར་བཟོད་
པའི་དགེ་སློང་དག་ཚོལ་ཅེས་སྨྲས་པ་ལྟར། འཛམ་གླིང་དུ་རྫུ་འཕྲུལ་གྱིས་
འོངས་ཏེ་བྲམ་ཟེ་དང་དྲང་སྲོང་རྣམས་ལ་དྲིས་པར། དེ་རྣམས་ཀྱིས་ཀྱང་
སྐྱོབ་མི་ནུས་པར་བསམ། བཅོམ་ལྡན་འདས་དབང་བོའི་ཕུག་ན་མེའི་
ཁམས་ལ་སྙོམས་པར་ཞུགས་པ་དེའི་དྲུང་དུ་སོང་། ཕུག་དང་ཉེ་བ་ན་དྲི་
ཟའི་བུ་ཟུར་ཕུད་ལྔ་བ་ཡོད་པས་ད་ལྟ་ནང་དུ་འཇུག་པའི་དུས་མ་ཡིན་ཞེས་
ཟེར། བརྒྱ་བྱིན་གྱིས་དེ་ལ་རྒྱུད་མངས་སྒྲེང་བ་དང་། བསྟོད་དབྱངས་བྱེད་
དུ་བཅུག་པས། སྙོམས་པར་ཞུགས་པ་ལས་སད་དེ་བརྒྱ་བྱིན་གྱིས་ཕྱག་བྱས་
ཆོས་གསུངས་པས་བདེན་པ་མཐོང་། དེའི་མཐུས་འཆི་ལྟས་ཞི་རང་གི་སྟན་
ཐོབ། དེ་སྔོན་རྒྱལ་པོ་བསྐལ་བཟང་དུ་གྱུར་དུས། སངས་རྒྱས་ལོག་པར་
དད་སེལ་གྱི་སྐུ་གདུང་ལ་མཆོད་རྟེན་བྱས། སྨོན་ལམ་བཏབ་པའི་མཐུ་ཡིན་
ནོ་ཞེས་གསུངས།
༈ ཡལ་འདབ་དོན་དགུ་བ་དབང་ཆེན་སྡེའི་རྟོགས་བརྗོད་ནི། སྔོན་
བྲམ་ཟེ་འཚོ་བ་བདེ་ཞེས་པས་དང་པོར་ཐོས་པ་བྱས་ཤིང་ཚངས་པར་སྤྱད།
ཕྱིས་སུ་གཉེན་རྣམས་ཀྱིས་གསོལ་བ་ལྟར་ཁྱིམ་བཟུང་། དེར་བུད་མེད་
ཀྱིས་བདག་ལང་ཚོ་དང་ལྡན་པས་ཁྱོད་རྒན་པོ་སྨྲ་ར་དཀར་པོ་ཅན་འདི་་་་་
དང་ལྷན་དུ་ག་ལ་སྡོད་ཅེས་ནོར་སྒྲུབ་ཕྱིར་མངགས། གསེར་གོས་མང་པོ་
ཁྱེར་ནས་གྲོང་ཁྱེར་དུ་འོངས་པ། ཆོམ་རྐུན་པས་ཕྲོགས་ལྕེབས་པར་
བརྩམས་ཚེ། སྟོན་པས་ཐུགས་བརྩེ་བས་ཐག་པ་གྲོལ་གཏེར་བླངས་ནས་
549



བྱིན། དགའ་ནས་རང་ཁྱིམ་དུ་སོང་ནོར་མང་པོ་བྱུང་ཡང་ཆུང་མ་དང་མ་
མཐུན་པས་ཡིད་སྐྱོ་ཆགས་པ་དང་བྲལ། སྟོན་པའི་དྲུང་དུ་སོང་། དགྲ་
བཅོམ་ཐོབ་པ་དེའི་སྔོན་བྱུང་གསུང་བ། རྒྱལ་པོ་དབང་ཆེན་སྡེ་ཞེས་པ་བརྩེ་
བ་མཆོག་དང་ལྡན་པ་དེ་ལ་ཡུལ་གཞན་གྱི་རྒྱལ་པོས་འཚེ་བ་བྱས་པའི་མི་་་་
ཐམས་ཅད་བརྟེན་པ་ན། རྒྱལ་ཕྲན་གཞན་གྱིས་དམག་དྲངས་ཏེ་བསྐོར་བའི་
ཚེ། རྒྱལ་པོ་གཡུལ་ལ་མི་སྤྲོ་བ་ཤེས་ནས་བློན་པོ་རྣམས་ཀྱིས་ནོར་མང་པོ་
བླངས་ནས་ཕ་རོལ་པོ་ལ་བརྟེན། དབང་ཆེན་སྡེ་གཞན་གྱིས་མ་ཚོར་བར་
ནགས་སུ་སོང་། བློན་པོ་རྣམས་ཀྱིས་རྒྱལ་ཕྲན་དེ་རྒྱལ་པོ་བྱས། དེའི་ཚེ་
བྲམ་ཟེ་ཀོའུ་ཤི་ཀ་ཞེས་པ་རྒྱལ་པོ་དབང་ཆེན་སྡེར་ནོར་སློང་དུ་འོངས་པར།
རྒྱལ་པོས་རྒྱུ་མཚན་བཤད་པས། བྲམ་ཟེ་བརྒྱལ་བརྒྱལ་བ་ལས་སངས་ནས་
ལྕག་མས་མགུལ་བཅིངས་ཏེ་ལྕེབས་པར་རྩོམ་པ། རྒྱལ་པོས་ཞགས་པ་གྲོལ་
ནས་སྨྲས་པ། བདག་ཆིངས་ལ་དགྲ་བོའི་གྲོང་ཁྱེར་དུ་ཁྱེར། ཁྱོད་ཀྱིས་
འདོད་པ་ལས་ལྷག་པའི་ནོར་ཐོབ་བོ་ཞེས་སྨྲས་པ་ལྟར་བཅིངས་ཏེ་དགྲ་བོའི་
གྲོང་ཁྱེར་དུ་ཁྱེར་ནས་བྱུང་ཚུལ་བཤད་པས་ཡ་མཚན་ཏེ་རང་གནས་ཀྱི་རྒྱལ་
པོར་བསྐོས། བྲམ་ཟེ་ལ་ནོར་མང་པོ་བྱིན། དེ་དུས་ཀྱི་དབང་ཆེན་སྡེ་ང་
དང་། བྲམ་ཟེ་ད་ལྟའི་རྒན་པོ་འདི་ཡིན་ནོ་ཞེས་གསུངས།
༈ ཡལ་འདབ་བརྒྱད་ཅུ་བ་རབ་བཟང་གི་རྟོགས་བརྗོད་ནི། སྔོན་ལྷའི་
དབང་བོ་དེ་ཉིད་རང་གི་གྲོགས་པོ་དྲི་ཟའི་རྒྱལ་པོ་རབ་དགའི་ཁང་བར་་་་་་
ཕྱིན། བརྒྱ་བྱིན་གྱིས་རབ་དགའ་ཚུར་ཤོག་རྒྱལ་པོ་ཟས་གཙང་གི་སྲས་པོས་
550



འགྲོ་བ་རྣམས་ལ་ཆོས་ཀྱི་བདུད་རྩི་སྦྱིན་པར་མཛད་པ་དེར་འདེང་ངམ་ཞེས་
སྨྲས་པས། དེས་བདག་རྒྱུད་མངས་སྤངས་ནས་འགྲོ་བ་དཀའོ་ཟེར། བརྒྱ་
བྱིན་རང་གནས་སུ་སོང་། སྐབས་དེར་ཀུན་ཏུ་རྒྱུ་རབ་བཟང་གིས་ཀུ་ཤའི་
མཚོ་འགྲམ་དུ་ཨུ་དུམ་ཝ་རའི་ནགས་སུ་མེ་ཏོག་རྒྱས་པ་མཐོང་ནས། འདི་
སངས་རྒྱས་དང་འཁོར་བསྒྱུར་མ་བྱུང་ན་མི་འབྱུང་མོད། བདག་གི་བསོད་
ནམས་ལས་སྐྱེས་སོ་སྙམ་ནས་དགའ། མེ་ཏོག་རབ་དུ་རྒྱས་ཚེ་ཡང་ལྷག་པར་
དྲེགས་པ་དང་དགའ་བ་སྐྱེས། སྟོན་པ་མྱ་ངན་ལས་འདའ་ཁར་བཻཌཱུརྱའི་
རྒྱུད་མངས་སྟོང་དང་ལྡན་པར་སྤྲུལ་དྲི་ཟའི་རྒྱལ་པོ་རབ་དགའ་དང་འགྲན་
པས། པི་ཝང་གི་རྒྱུད་རེ་རེ་ནས་བཅད་ཀྱང་དབྱངས་ཡོངས་སུ་རྫོགས་པ་
བྱུང་། དེར་རབ་དགས་ཁེངས་པ་དང་དྲེགས་པ་བཏང་། སྟོན་པས་རང་གི་
སྐུ་གཟུགས་བསྟན། ཆོས་བཤད་པས་རྒྱུན་དུ་ཞུགས་པའི་འབྲས་བུ་ཐོབ། །
དེའི་ཚེ་མཚོ་འགྲམ་གྱི་མེ་ཏོག་རྙིང་བ་ན་རབ་བཟང་གིས་རང་གི་བསོད་་་་་་
ནམས་ཉམས་སྙམ། མྱ་ངན་བྱས་པ་ལ། ནགས་ཀྱི་ལྷས་འདི་ནི་ཁྱོད་ཀྱི་མཐུ་
མ་ཡིན། ད་ལྟ་ཀུ་ཤའི་གྲོང་ན་སྟོན་པ་མྱ་ངན་ལས་འདའ་བར་བཞེད་པའི་
ལྟས་ཡིན་ཟེར་བ་ཐོས་ནས། རབ་བཟང་ཀུ་ཤའི་གྲོང་དུ་ཕྱིན་སྟོན་པའི་དྲུང་
དུ་འགྲོ་འདོད་པ་ཀུན་དགའ་བོས་བཀག སྟོན་པས་མཁྱེན་ཏེ་ནང་དུ་
ཐོངས་ཤིག་ཅེས་གསུངས་ནས་རབ་བཟང་མཇལ་ཏེ་འདོད་པའི་དོན་རྣམས་
གསོལ། ཚུར་ཤོག་གིས་རབ་ཏུ་བྱུང་། དགྲ་བཅོམ་ཐོབ། དེར་བཅོམ་ལྡན་
འདས་མྱ་ངན་འདའ་བ་བལྟ་མ་བཟོད་ནས་སྔོན་དུ་འདས། དེའི་གདུང་མུ་
551



སྟེགས་རྣམས་ཀྱིས་འདེགས་མ་ནུས་པར་དགེ་སློང་རྣམས་ཀྱིས་སྦྱངས་ཏེ་་་་
མཆོད་རྟེན་བཞེངས། སྟོན་པས་སྔོན་བྲམ་ཟེ་མྱ་ངན་མེད་སྟོན་པ་འོད་
སྲུངས་མྱ་ངན་ལས་འདའ་ཁར་དགྲ་བཅོམ་ཐོབ། འོད་སྲུངས་ཀྱི་སྔོན་དུ་མྱ་
ངན་ལས་འདས་པ་དེའི་ཚེ་ཤིང་གི་ལྷ་མོས་བདག་མ་འོངས་པ་ན་སངས་་་་་
རྒྱས་ཤཱཀྱ་ཐུབ་པ་མྱ་ངན་ལས་འདས་པའི་སྔོན་དུ་དགྲ་བཅོམ་ཐོབ་ཅིང་་་་་་
འདའ་བར་གྱུར་ཅིག་ཅེས་སྨོན་ལམ་བཏབ་པའི་ལྷ་དེ་རབ་བཟང་འདི་ཡིན།
སངས་རྒྱས་ལོག་པར་དད་སེལ་འདས་པའི་ཚེ་ལྷ་དེས་ཁྲིད་པའི་དྲང་སྲོང་ལྔ་
བརྒྱས་དགྲ་བཅོམ་ཐོབ་སྟེ་སྔོན་དུ་ལུས་བཏང་བ་མཐོང་ནས་སྨོན་ལམ་་་་་
བཏབ་པའི་ལྷ་རབ་བཟང་འདི་ཡིན། རབ་བཟང་རྒྱལ་པོ་ཚངས་སྦྱིན་དུ་
གྱུར་དུས་བདག་ཅང་ཤེས་སུ་གྱུར། རྒྱལ་པོ་གཞན་གྱིས་ཚངས་སྦྱིན་གསོད་
ཕྱིར་མདའ་འཕངས་པས་རྟའི་རྒྱུ་མ་དྲལ་ཀྱང་བརྩོན་འགྲུས་ཀྱིས་ཚང་་་་་་
སྦྱིན་དགྲའི་གནོད་པ་ལས་བསྐྱབས་ཏེ་རྟ་ཤི ཡང་བདག་རི་དྭགས་ཁྱུའི་
རྒྱལ་པོར་གྱུར། རབ་བཟང་ཕྲུ་གུར་གྱུར་ཚེ། རྔོན་པས་གཙེས་པ་ན་བདག་
ཆུ་ཀླུང་དྲག་པོའི་ནང་དུ་གཡོ་བ་མེད་པར་གནས་པའི་རྒྱབ་ཏུ་རི་དྭགས་་་་་་
རྣམས་ཀྱི་རྐང་བ་བཀོད་དེ་མཆོངས་པས་རི་དྭགས་རྣམས་བསྐྱབས། རྨིག་
པས་ལུས་ཉམས་ཤིང་འཆི་བ་ལ་ཉེ་བའི་ཚེ་ཕྲུ་གུ་ཞིག་འོང་བ་སྙིང་རྗེས་མ་་་་
བཟོད་པར་ཆུ་ལས་བསྒྲལ་ནས་དེ་ཉིད་དུ་ཤི ཡང་རབ་བཟང་དགེ་བསྙེན་
བློ་བཟང་བྱ་བར་གྱུར་དུས་སངས་རྒྱས་འོད་སྲུངས་ལས་བསླབ་པ་བཟུང་་་་་་
བས་ད་ལྟ་བདེན་པ་མཐོང་། དེའི་ཚེ་དྲི་ཟ་གླུ་དབྱངས་མཁས་པ་མཐོང་
552



ནས་དེ་འདྲར་སྐྱེ་བར་སྨོན་ལམ་བཏབ་པ་དང་། ཡང་གྲོང་ཁྱེར་མཆོད་འོས་
སུ་རྒྱལ་པོ་རྣམ་པར་རྒྱལ་བའི་ལུས་ཀྱི་ཤ་ཁྲག་བརྒྱ་བྱིན་གྱིས་སྤྲུལ་བས་་་་་་་་
བསླངས་པ་སྦྱིན་པ་བཏང་། ལྷའི་གཟུགས་ཀྱིས་དྲིས་ཚེ་རང་ཉིད་ཀྱིས་
བདེན་སྟོབས་བརྗོད་པས་རྨ་སོས་ཤིང་ལུས་སྔོན་བཞིན་གྱུར་པའི་རྣམ་པར་
རྒྱལ་བ་དེ་ང་ཡིན་ནོ་ཞེས་གསུངས།
༈ ཡལ་འདབ་གྱ་གཅིག་པ་རྒྱུའི་མཆོག་གི་རྟོགས་བརྗོད་ནི། གྲོང་ཁྱེར་
པ་ཌ་ལི་པུ་ཌའི་ཚོང་པ་མང་པོ་གཟིངས་ལ་ཞོན་ནས་རྒྱ་མཚོའི་གླིང་དུ་སོང་།
ཙན་དན་ས་མཆོག་མང་པོ་བླངས་ཏེ་ཕྱིར་ལོག་པ་ན་རླུང་གིས་གཟིངས་་་་་
བཅོམ་ཚེ་ཚོང་པ་རྣམས་ཀྱིས་ལྷ་ཚངས་པ་སོགས་ལ་སྐྱབས་སུ་སོང་ཡང་།
གཟིངས་ཞིག་ཚོང་དཔོན་བསོད་ནམས་སྡེས་སངས་རྒྱས་ལ་སྐྱབས་སུ་སོང་་་་
བས། དེ་འཕྲལ་རྒྱ་མཚོའི་ངོགས་སུ་ལྷ་འོངས་ཏེ་བདེ་བར་བསྒྲལ་ནས་རང་
ཡུལ་དུ་ཕྱིན། དེའི་ཚེ་སྟོན་པ་སངས་རྒྱས་ཀྱི་སྐུ་ལ་སྔོན་གྱི་ལས་ཀྱི་ལྷག་མས་
རིམས་དྲག་པོས་གདུང་བར་གྱུར་པ་ཞི་བའི་ཕྱིར་བསོད་ནམས་སྡེས་སྟོན་་་་
པའི་སྐུ་ལ་ས་མཆོག་གི་ལྡེ་གུས་བྱུགས་མ་ཐག་སྟོན་པ་གནད་དུ་གནས། དེ་
ལ་མཐོང་ཆོས་ཀྱིས་བསོད་ནམས་སྨིན་ཏེ། དེའི་ལུས་ཟླ་འོད་དང་ཙན་དན་
གྱི་དྲི་བཟང་པོ་དང་ལྡན་པར་གྱུར། ཙན་དན་དང་རིན་པོ་ཆེ་སོགས་སྔར་
གྲུ་ཞིག་དུས་རྒྱ་མཚོར་ལྟུང་བ་ཐམས་ཅད་རང་གི་ཁྱིམ་དང་ཉེ་བའི་ཁྲོན་་་་་་་
པའི་ནང་ནས་བྱུང་སྟེ་འཁོར་དང་ཚོང་པ་རྣམས་ལ་བྱིན། རང་གི་ཁྱིམ་དུ་
སྟོན་པ་འཁོར་བཅས་ལ་མཆོད་པ་རྒྱ་ཆེན་པོ་ཕུལ། སྟོན་པས་འདིས་དཔལ་
553



འབྱོར་ཐོབ་པ་སྦྱིན་པའི་འབྲས་བུའི་ཆ་ཤས་ཙམ་ཡིན། འདི་མ་འོངས་པ་ན་
སངས་རྒྱས་ཙན་དན་དཔལ་དུ་འགྱུར་རོ་ཞེས་གསུངས།
༈ ཡལ་འདབ་གྱ་གཉིས་པ་དམྱལ་བ་མངོན་ལྡན་གྱི་རྟོགས་བརྗོད་ནི།
སྔོན་ཁྱིམ་བདག་ཐོས་པའི་གོ་ཆ་དང་། ཆུང་མ་རྒྱལ་བའི་སྡེ་ཞེས་པའི་བུ་
སྲིད་པའི་གོ་ཆས་གྲོང་མི་དཔའ་བོའི་བུད་མེད་ལ་འདོད་པའི་བརྡ་བྱས་པ་་་
རིག་ནས་གོ་ཆའི་མས་ཕྱི་རོལ་ཏུ་འགྲོ་བ་བསྲུངས་པས། རལ་གྲིས་མའི་མགོ་
བཅད་ནས་མགྱོགས་པར་མཛེས་མའི་གམ་དུ་ཕྱིན་དགའ་བར་བྱ་བ་སམ་་་
ནས། མ་རང་གིས་སྡིག་པ་བྱས་པ་བཤད་པས། ཆུང་མ་འཇིགས་ཏེ་ཡིད་
ཕྱིར་ལོག་ནས། བ་གམ་མཐོན་པོར་འཛེགས་ཏེ་ཆོམ་རྐུན་བྱུང་ཞེས་སྐད་
བསྒྲགས་པས། སྲིད་པའི་གོ་ཆས་རང་ཁྱིམ་དུ་སོང་ནས་བདག་གི་མ་ཆོམ་
རྐུན་གྱིས་བསད་ཅེས་བསྒྲགས། སང་ཉིན་མའི་ལུས་སྦྱོང་བ་བྱས། དེ་སྡིག་
པ་ལ་འཇིགས་ནས་སྡིག་པ་ལས་ཐར་བའི་ཐབས་འདྲི་ཞིང་སོང་། བྲམ་ཟེ་
རྣམས་ཀྱིས་མ་བསད་པའི་སྡིག་པ་ཕྱིར་འཆོས་པའི་ཐབས་མེད་ཟེར། དེར་
རྒྱལ་བྱེད་ཚལ་དུ་དགེ་འདུན་ནང་དུ་རབ་ཏུ་བྱུང་བསྙེན་པར་རྫོགས། སྡེ་
སྣོད་གསུམ་གྱི་ཚིག་དོན་ལ་མཁས་པར་གྱུར། དེས་མ་བསད་ཚུལ་དགེ་སློང་
དག་གིས་བཅོམ་ལྡན་འདས་ལ་ཞུས་པར། སྟོན་པས་ཁྱེད་རྣམས་ཀྱིས་སྡིག་
ཅན་འདི་ལ་ཅིའི་སླད་དུ་རབ་བྱུང་སྦྱིན། ཕྱིར་སྙིལ་ཞིག་ཅེས་གསུངས་པ་ན།
ཡུལ་གཞན་དུ་སོང་སྟེ་སྦྱིན་བདག་མང་པོས་གཙུག་ལག་བརྩིགས། མཁན་
པོ་བྱས། སློབ་མ་རབ་ཏུ་བྱུང་བ་དང་དགེ་སློང་འབྲས་བུ་བཞི་ཐོབ་པ་ཡང་
554



མང་དུ་བྱུང་། དེ་འདས་མ་ཐག་མཚམས་མེད་ལས་ཀྱིས་མནར་མེད་དུ་སྐྱེས་
པ་དགྲ་བཅོམ་པ་ཞིག་གིས་མཐོང་། དམྱལ་བར་སྐྱེས་པ་དེ་དམྱལ་མེས་ཚ་
བ་བྱུང་བས། སྲོ་ཁང་རེ་ཚ་ཞེས་བརྗོད་པ་ན་འདིར་ཡང་སྲོ་ཁང་འདུག་
གམ་ཞེས་མགོ་ལ་ཐོ་བས་བསྣུན་ནས་ཤི་ལྷར་སྐྱེས། སྟོན་པའི་དྲུང་དུ་འོངས་
ཆོས་བསྟན་པས་བདེན་པ་མཐོང་བར་གྱུར་ཏོ། །
༈ ཡལ་འདབ་གྱ་གསུམ་པ་སྒྲ་གཅན་འཛིན་གྱི་རྟོགས་བརྗོད་ནི།
བཅོམ་ལྡན་འདས་འཁོར་བཅས་རྒྱལ་པོ་ཟས་གཙང་མས་གདུགས་ཚོད་ལ་་་
སྤྱན་དྲངས། ཆོས་བསྟན་རྗེས་གྲགས་འཛིན་མས་སྒྲ་གཅན་འཛིན་ལ་རིག་
སྔགས་ཀྱིས་བཏབ་པའི་ལ་དུ་ཡབ་ལ་འབུལ་དུ་བཏང་བར། རང་འདྲ་ལྔ་
བརྒྱ་སྤྲུལ་ཀྱང་ངོ་ཤེས་ཏེ་གུས་པས་ཕུལ་བ་ལ་བརྟེན་ནས་དགེ་སློང་རྣམས་་་་
ཀྱིས་ཞུས་པ་བཞིན་བྱིས་པ་ལོ་དྲུག་གི་བར་མའི་མངལ་དུ་བསྡད་པ་གྲགས་་་
འཛིན་མས་ལོ་དྲུག་ལ་ཁུར་ལྕི་བ་བརྟེན་དགོས་པའི་རྒྱུ་གསུང་བ། སྔོན་ལུས་
འཕགས་ཀྱི་མི་ཐི་ལར་རྒྱལ་པོ་མེ་ཏོག་ལྷ་ལ་བུ་ཉི་མ་དང་ཟླ་བ་གཉིས་བྱུང་།
· ཉི་མའི་བཀས་ནུ་བོ་ཟླ་བས་རྒྱལ་སྲིད་བཟུང་། ཉི་མས་ནགས་ཚལ་དུ་
དཀའ་ཐུབ་བྱས། སྐོམ་པས་གདུངས་ཏེ་མཁན་པོ་ལ་མ་དྲིས་པར་བུམ་ཆུ་
འཐུངས་པ་མ་བྱིན་ལེན་ཡིན་ནམ་བསམས་འགྱོད་ནས་ནུ་བོ་རྒྱལ་པོ་ལ་ཆད་
པ་དགོས་ཞེས་ནན་གྱིས་བསྐུལ་བར། ནུ་བོས་ནངས་པར་ཆད་པ་བྱ་རེ་ཞིག་
སྐྱེད་ཚལ་དུ་གནས་སྨྲས། རྒྱལ་པོ་བྱ་བས་གཡེངས་ནས་བརྗེད། ཉིན་ཞག་
དྲུག་འདས་ནས་སོང་བར་ཉི་མ་ལ་ཟས་མེད་པས་ལུས་རིད་པ་མཐོང་ནས་་་
555



འགྱོད། དེ་དུས་ཀྱི་ཉི་མ་ནི་ང་དང༌། རྒྱལ་པོ་ཟླ་བ་སྒྲ་གཅན་འཛིན་ཡིན།
ཡང་གྲགས་འཛིན་མ་རི་དྭགས་མོ་ཞེས་པར་གྱུར་དུས་རང་གིས་བུམ་པ་ཡང་
བ་བཟུང་། ་རང་གི་མ་རྒན་མོར་དར་བས་གང་བའི་བུམ་པ་ལྕི་བ་བསྐུར་
ནས་རྒྱང་གྲགས་དྲུག་གི་བར་བཏང་བས་ཤིན་ཏུ་ངལ་བར་གྱུར་པས། ད་ལྟ་
འདི་ལྟར་གྱུར་པའོ་ཞེས་གསུངས།
༈ ཡལ་འདབ་གྱ་བཞི་བ་སྦྲང་རྩིའི་དབྱངས་ཀྱི་རྟོགས་བརྗོད་ནི། སྔོན་
མཉན་ཡོད་དུ་ཁྱིམ་བདག་བརྟན་པ་དང་། ཆུང་མ་མིག་བཟང་མ་གཉིས་ལ་
བུ་སྐྱེས་ཙམ་ནས་ཆུ་འཛིན་འཁྲིགས། སྦྲང་རྩི་མེ་ཏོག་རིན་པོ་ཆེའི་ལ་སོགས་
པའི་ཆར་བབས། རིན་པོ་ཆེའི་རྒྱན་དང་ཁྲི་སྟན་བཟང་པོ་ལ་འཁོད། གནོད་
སྦྱིན་གྱི་གཏེར་བརྒྱ་བྱུང༌། མིང་སྦྲང་རྩིའི་དབྱངས་སུ་བཏགས། འཕགས་
པ་ཀུན་དགའ་བོ་རང་ཁྱིམ་དུ་བྱོན་པ་མཐོང་ཞིང་སངས་རྒྱས་ཀྱི་མཚན་ཐོས་
པ་ཙམ་ཀྱིས་དགེ་བའི་བག་ཆགས་སད་དེ་ཉན་ཐོས་ཆེན་པོ་དང་ལྷན་དུ་་་་་
རྒྱལ་བྱེད་ཚལ་དུ་སོང་བ་ན། བཅོམ་ལྡན་འདས་མཐོང་བ་ཙམ་གྱིས་ཕྱག་
བྱས་གསོལ་བ་བཏབ་པ་ལྟར་སྟོན་པ་འཁོར་བཅས་རང་ཁྱིམ་དུ་བྱོན་པ་ལ་་་ ་
གུས་པས་མཆོད། སླར་རྒྱལ་བྱེད་ཚལ་དུ་ཕེབས་ཚེ་སྦྲང་རྩིའི་དབྱངས་ཀྱིས་
སྦྱིན་པ་བཏང་བར་དབུལ་བོ་རྣམས་ཀྱི་ཁྱིམ་དུ་རིན་པོ་ཆེ་རྣམས་སོལ་བར་་་་
གྱུར་པ་སྦྲང་རྩིའི་དབྱངས་ཀྱིས་ཡོ་བྱད་བྱིན་ཏེ་དགེ་བ་བྱེད་པར་བསྐུལ་་་་་
ལྟར་སངས་རྒྱས་འཁོར་བཅས་ལ་མཆོད་པ་ཕུལ་བར་དེ་རྣམས་ཀྱི་ཁྱིམ་རིན་
པོ་ཆེས་གང་བར་གྱུར། སྦྲང་རྩིའི་དབྱངས་རབ་ཏུ་བྱུང་། རི་བྲག་དབེན་
556



་་
པའི་གཙུག་ལག་ཁང་དུ་སྐྱེ་བོ་རྣམས་སྐྱབས་འགྲོ་དང་བསླབ་གཞི་ལ་བཀོད།
སྐབས་དེར་ཆོམ་རྐུན་པ་མང་པོས་རྫོང་གི་ལྷ་མོ་མཆོད་ཕྱིར་གསོད་བྱའི་མི་
འཚོལ་བ་ལ། ་ ཕྲ་མ་མཁན་གྱིས་མངགས་པ་ལྟར་གཙུག་ལག་ཁང་དུ་དགེ་
འདུན་རྣམས་གདུགས་ཚོད་ལ་འདུས་པ་བཅིངས་ནས་འབྱུང་བོ་ལ་སྟེར་་་་་
རྒྱུའི་དགེ་སློང་སུ་འགྲོ་གྲོས་གྱིས་ཤིག་ཅེས་སྨྲས། དགེ་སློང་རེ་རེ་ནས་བདག་
བཟུང་ལ་གཞན་ཐམས་ཅད་བཏང་བར་མཛོད་ཅེས་སྨྲས་པས། སྦྲང་རྩིའི་
དབྱངས་བཟུང་ནས་སོང་། དེར་རྫོང་གི་ལྷ་མོའི་གནས་སུ་གཏོར་མའི་ཆེད་
དུ་མ་ཧེ་བསད་པའི་ཤ་དང་ཁྲག་གིས་ཁྱབ་པ། མགུལ་དུ་དྲིལ་བུ་འཕྱང་
བའི་མགོ་བོས་བསྐོར་བ་མི་ཁྲག་གིས་བསྒོས་པའི་སྐས་སྙིང་གི་ཁ་ཁྱེར་སོགས་
འཇིགས་སུ་རུང་བ་མཐོང་བས། སྦྲང་རྩིའི་དབྱངས་ཀྱིས་དགྲ་བཅོམ་པའི་
འབྲས་བུ་མངོན་དུ་བྱས། དེར་གོས་བཤུས་ཚེ་གོས་གཞན་ཡང་ཡང་བྱུང་
བས་མདུན་དུ་གོས་ཀྱི་ཕུང་བོར་གྱུར། ཆོམ་རྐུན་པ་རྣམས་ཀྱིས་མཚོན་ཆའི་
ཆར་ཕབ་པ། དགྲ་བཅོམ་པ་ལ་མེ་ཏོག་གི་ཆར་དུ་གྱུར། རྫོང་གི་ལྷ་མོས་
བསྐྱེད་པའི་འབྱུང་བོ་ལྔ་བརྒྱས་ཆོམ་རྐུན་པ་ལྔ་བརྒྱ་བོ་བཅིངས། སྦྲང་རྩིའི་
དབྱངས་ནམ་མཁའ་ལ་འགྲོ་བ་ཆོམ་རྐུན་པ་རྣམས་ཀྱིས་མཐོང་བས་འགྱོད་
དེ་བཟོད་གསོལ་ཕུལ་བར་ནམ་མཁའ་ལས་བབས་ཏེ། དེ་རྣམས་ཀྱི་སྤྱི་བོར་
ཞབས་བཀོད་རབ་ཏུ་བྱུང་། ལམ་བསྒོམས་པས་དགྲ་བཅོམ་ཐོབ། དེ་
རྣམས་དང་རི་བྲག་གི་དགེ་སློང་བཅས་སྦྲང་རྩིའི་དབྱངས་ཀྱིས་ཁྲིད་དེ་སྟོན་
པའི་ཞལ་བལྟ་རུ་སོང་། སྟོན་པས་དེ་རྣམས་ལ་ཆོས་བསྟན། སྦྲང་རྩིའི་
557



，
དབྱངས་ཀྱི་ཕ་ཤིན་ཏུ་བརྟན་པས་ཀྱང་གསེར་གྱི་པདྨ་བཟུང་ནས་སྟོན་པའི་
ཞབས་ལ་གཏུགས་ཤིང་འཕགས་ལམ་ཐོབ། མ་འོངས་པ་ན་རྐང་རྗེས་ལས་
གསེར་གྱི་པདྨ་འཁྲུངས་ཤིང་། སྐྱེ་བ་གཞན་ལ་སངས་རྒྱས་པདྨོ་མཆོག་ཏུ་
འགྱུར་རོ་ཞེས་ལུང་བསྟན་ཏོ། །
༈ ཡལ་འདབ་གྱ་ལྔ་བ་ཕན་པ་འཚོལ་བའི་རྟོགས་བརྗོད་ནི། བཅོམ་
ལྡན་འདས་ཀྱིས་སྐུ་ཚེ་སྔ་མའི་གཏམ་ལས་བརྩམས་ཏེ་ནད་པ་རྣམས་ལ་ལྷག་
པར་བྱམས་པའི་རྒྱུ་གསུང་བ། སྔོན་གྲོང་ཁྱེར་ཤི་བི་དབྱངས་སུ་རྒྱལ་པོ་ཤི་
བི་ཞེས་པ་བྱུང་། དེར་ནད་པ་ཉམ་ཆུང་ཞིག་ལ་སྨན་པས་ནད་འདིའི་སྨན་
ལ་སྐྱེས་ནས་ཁྲོ་བ་སྐྱེ་མ་མྱོང་བའི་མིའི་ཁྲག་གིས་ཕན་ཞེས་སྨྲས་པ་ལྟར།
རྒྱལ་པོ་རང་གིས་བསམ། མ་ལ་དྲིས་ཀྱང་ཁྲོ་མ་མྱོང་བ་ལྟར་རྒྱལ་པོས་རང་
གི་ལུས་ལས་ཁྲག་འདོན་པར་བརྩམ་པ་བཟློག་ཀྱང་མ་ཉན་པར་དབུ་ལས་་་་
ཁྲག་བཏོན་ཏེ། ཟླ་བ་དྲུག་གི་བར་བྱིན་པས་ནད་པ་སོས། རྒྱལ་པོ་ཤིན་ཏུ་
རིད་པར་གྱུར། ནམ་ཞིག་རྒྱལ་པོ་དེའི་བུ་ཕན་པ་འཚོལ་ཞེས་པ་དེར་
གཞོགས་ཕྱེད་བསྐམ་པའི་ནད་བྱུང་། སྨན་པ་རྣམས་ཀྱིས་བཅུད་ཐམས་
ཅད་ཤང་ཤང་གི་ཤ་དང་སྦྱར་བའི་སྨན་མར་དགོས་ཞེས་སྨྲས་པ་ལྟར། ཤང་
ཤང་འཛིན་ཕྱིར་རྒྱ་མཚོའི་འགྲམ་དུ་རྙི་བཙུགས། བྱ་གག་གིས་མེ་ལོང་ནང་
དུ་རང་གཟུགས་མཐོང་བ་བྱ་གག་གཞན་ཡིན་སྙམ་ནས་སྐད་ཕྱུང་བ་ན་ཤང་
ཤང་བྱུང་བ་བཟུང་ནས་ཆུ་སྣོད་དུ་ཁྲུས་བྱས་པའི་ཆུ་སྦྱར་བའི་སྨན་མར་ལོ་
བཅུ་གཉིས་སུ་བསྒྲུབས་པ་གཞོན་ནུས་འཐུང་བར་རྩོམ་པ་ན། གཞོགས་
558



ཕྱེད་བསྐམ་པའི་རང་སངས་རྒྱས་ཀྱིས་སྨན་དེ་བསླང་བ་ཉེ་དུ་སོགས་ཀྱིས་་་་
བཟློག་ཀྱང་མ་ཉན་པར་ཕུལ་བ་དེ་རང་རྒྱལ་གྱིས་གསོལ་བས་ནད་སོས།
ཚུལ་ཁྲིམས་ལྡན་པའི་རང་སངས་རྒྱས་དེས་སྨོན་ལམ་བཏབ་པའི་སྟོབས་་་་་
ཀྱིས་གཞོན་ནུའི་ནད་ཀྱང་སོས་པར་གྱུར་པ་ན་འདིའི་སྔོན་བྱུང་སྟོན་པས་་་་
གསུང་བ། སྔོན་ཝ་ར་ཎ་སིར་རྒྱལ་པོ་ཚངས་སྦྱིན་ལ་བུ་དགའ་བོ་དང་ཉེར་
དགའ་གཉིས། མདུན་ན་འདོན་ལ་ཡང་བུ་གཉིས་བྱུང་། དེར་ནུ་བོ་ཉེར་
དགའ་དང་བློན་པོའི་བུ་ཆུང་བ་གཉིས་ཀྱིས་རྒྱལ་སྲིད་ཐོབ་ཕྱིར་རྫས་སྦྱོར་་་་་
གྱིས་ཕུ་བོ་ན་བར་བྱས་ཏེ་ནུ་བོ་རྒྱལ་པོར་བསྡད། ཕུ་བོ་ཞ་བོར་གྱུར་པ་
མཐོང་ནས་དེ་གཉིས་སྡིག་ལ་འགྱོད་དེ། སླར་ཡང་རྫས་སྦྱོར་གྱིས་དགའ་བོ་
སོས་པར་བྱས་རྒྱལ་སྲིད་བྱིན་རང་སངས་རྒྱས་ལ་མཆོད་པ་བྱས་ནས་སྨོན་་་་
ལམ་བཏབ། རྒྱལ་པོའི་བུ་དེ་ཤི་བིའི་བུ་ཡིན་ཞིང་ཤི་བིའི་བུ་འཚོ་བ་དེ་ང་
ཡིན། བློན་པོའི་བུ་ཆུང་བ་དེས་ཀྱང་རང་སངས་རྒྱས་ཐོབ། སྡིག་པ་བྱས་
པས་རིགས་གཅིག་པའི་ནད་ཀྱིས་ཐེབས་ཕུ་བོའི་ཡན་ལག་སླར་གསོས་པས་
ཕྱིས་ཀྱང་མཉམ་དུ་སོས་སོ་ཞེས་གསུངས།
༈ ཡལ་འདབ་གྱ་དྲུག་པ་བ་མེན་གྱི་རྟོགས་བརྗོད་ནི། སྟོན་པས་རྒན་
པ་ལ་མཆོད་པ་བྱས་པའི་ཕན་ཡོན་དང་སྔོན་རབས་གསུང་བ། སྔོན་ཝ་ར་
ཎ་སིར་རྒྱལ་པོ་ཚངས་སྦྱིན་གྱི་དུས་སུ་ནགས་སུ། བ་མེན། རི་བོང་། སྤྲེའུ།
གླང་བོ་ཆེ་སྟེ་སྲོག་ཆགས་བཞི་བོ་མཛའ་བས་ཕན་ཚུན་ཡིད་མཐུན་པར་་་་་
གནས་ཀྱང་རྒན་རིམ་མ་ཤེས་པས་མཆོད་པ་ཇི་ལྟར་སྒྲུབ་མ་ངེས་པ་ན། གླང་
-
559



ཆེན། སྤྲེའུ། རི་བོང་། བ་མེན་རྣམས་ཀྱིས་རིམ་བཞིན། ཤིང་ནྱ་གྲོ་དྷ་འདི་
ང་འོང་ཚེ་ངའི་ལུས་དང་མཉམ་པ་དྲན། ངའི་ལུས་དང་ཤིང་འདིའི་ཚད་
ཤིན་ཏུ་མཉམ་པ་དྲན། ཤིང་སོར་ལྔ་འདབ་མ་གཉིས་ཡོད་པའི་ཟིལ་བ་
མྱངས། ལྕི་བའི་ནང་ནས་རྒྱ་གྲོ་དྷའི་ས་བོན་བྱུང་བ་ལས་ཤིང་འདི་སྐྱེས་
ཞེས་སྨྲས་པ་ལྟར། རྒན་རིམ་དང་མཐུན་པའི་མཆོད་པ་བྱས། སྲོག་གཅོད་
སོགས་ལྔ་སྤངས་པའི་མཐུས་མེ་ཏོག་འབྲས་བུ་རྣམས་ཀྱང་འཕེལ་བར་གྱུར་
པ་ན། རྒྱལ་པོས་ཁོ་བོའི་མཐུའོ་སྙམ་པའི་ང་རྒྱལ་ཡོད་པ། དྲང་སྲོང་
མངོན་ཤེས་ཅན་ཞིག་གིས་འདི་རྒྱལ་པོའི་དྲིན་མིན། ནགས་ལ་གནས་པའི་
སྲོག་ཆགས་བཞིས་སྲོག་གཅོད་སྤངས་པ་སོགས་རྟུལ་ཞུགས་ལ་གནས་ཤིང་་་་
རྒན་རིམ་གྱིས་མཆོད་པའི་མཐུའོ་ཞེས་སྨྲས་པ་ཐོས་པས། རྒྱལ་པོ་འཁོར་
བཅས་ཀྱིས་ཀྱང་བསླབ་པའི་གཞི་ལྔ་བསྲུངས། དེ་ལ་བསླབས་པ་ཐམས་ཅད་
ཤི་འཕོས་ནས་སུམ་རྩེན་དུ་སྐྱེས། དེ་དུས་ཀྱི་བ་མེན་ནི་ང་དང་། རི་བོང་ནི་
ཤཱ་རིའི་བུ། སྤྲེའུ་ནི་མོའུ་འགལ་གྱི་བུ། གླང་བོ་ཆེ་ནི་ཀུན་དགའ་བོ་ཡིན་ནོ་
ཞེས་གསུངས།
༈ ཡལ་འདབ་གྱ་བདུན་པ་པདྨོ་ཅན་གྱི་རྟོགས་བརྗོད་ནི། སྔོན་མཉན་
ཡོད་དུ་ཁྱིམ་བདག་ཡིད་ཆེས་ཞེས་པའི་བུ་པདྨ་ལྟར་འོད་གསལ་བ་པདྨོ་ཅན་
ཞེས་པ་དེ་གཟུགས་ལང་ཚོ་དང་ལྡན་པ་དེ་གཞོན་དུས་ཉེ་སྡེ་ལས་རབ་ཏུ་་་་
བྱུང་། གྲོང་ཁྱེར་བཅོམ་བརླག་ཏུ་བསོད་སྙོམས་ལ་འགྲོ་བ་དགེ་སློང་གསར་
བུ་ཡིན་པས་མ་ཤེས་པར་སྨད་འཚོང་མ་ཟླ་བའི་རི་མོ་ཞེས་པའི་ནང་དུ་་་་་་
560



ཞུགས། དེས་པདྨོ་ཅན་གྱི་གཟུགས་མཐོང་བས་ཡ་མཚན་བཀུར་སྟི་བྱས་
གུས་པས་འདོད་པ་བསྟེན་པའི་ཚིག་མང་དག་སྨྲས་པ་ན། པདྨོ་ཅན་སྐྲག་སྟེ་
རྣ་བ་བསྒྲིབས་ནས་ཁྱོད་ཀྱིས་བདག་གི་བསྟན་པ་སུན་འབྱིན་པར་འོས་པ་མ་
ཡིན་ཞེས་བརྗོད་ནས་ལྷུང་བཟེད་སྟོང་བར་ཁྱེར་ནས་བྲོས། དེར་ཟླ་བའི་རི་
མོས་སྨད་འཚོང་མ་གཏུམ་མོ་ཞེས་མཁས་པ་ཞིག་ཡོད་པ་བོས་ཏེ་ནོར་མང་
པོ་བྱིན་པདྨོ་ཅན་གྲོགས་སུ་འགུགས་པའི་དབང་གི་ལས་སྦྱོར་ཞུས་པར།
དེས་སྔགས་ཀྱི་སྟོབས་ཀྱིས་དགེ་སྦྱོང་དབང་མེད་དུ་དྲངས་ཏེ་བདག་གིས་ཅི་
ཞིག་བྱ་སྨྲས་པ་ན། མེ་ཆེན་པོ་སྦྱར་ནས་ཁྱོད་ཀྱིས་ཟླ་བའི་གདེངས་ཅན་ལ་
མཛའ་མོར་བསྟེན་ནམ་མེ་འདི་ལ་ལྕེབས་ཞེས་སྨྲས་པས། པདྨོ་ཅན་གྱིས་
གོས་བཞག་ནས། གཙང་ཞིང་འབར་བའི་མེར་འཇུག་པར་བྱ་ཡི། མི་
གཙང་ཆགས་པའི་མེར་ནམ་ཡང་འཇུག་པ་མ་ཡིན་ནོ་ཞེས་མེར་མཆོང་བར་
བརྩམས་པ་ན། སྔགས་མཁན་མོ་ཡང་འགྱོད་དེ་བཟོད་པར་གསོལ། དེ་
ནས་པདྨོ་ཅན་གྱིས་སྨད་འཚོང་མ་འཁོར་བཅས་ལ། ཆོས་བསྟན་པས་དེ་
རྣམས་ཀྱིས་དགྲ་བཅོམ་ཐོབ། སངས་རྒྱས་དང་མཇལ་ནས་དེའི་སྔོན་བྱུང་
གསུང་བ། སངས་རྒྱས་འོད་སྲུངས་ཀྱི་བསྟན་པ་ལ་ཁྱིམ་བདག་བཤེས་
གཉེན་དང་དེའི་ཆུང་མ་དགའ་མོ། རབ་དགའ་མོ་ཞེས་པ་རྣམས་རབ་ཏུ་
བྱུང་ཞིང་རང་རང་གི་སློབ་མ་དང་བཅས་གནས་པ་ན་དེ་དག་ཕན་ཚུན་་་་་
གཅིག་གིས་གཅིག་ལ་སྨད་འཚོང་མ་དང་གཏུམ་མོ་ཞེས་བརྗོད་པས་ད་ལྟ་དེ་
འདྲར་གྱུར། དེའི་ཚེ་རབ་ཏུ་བྱུང་བས་ད་ལྟ་དགྲ་བཅོམ་ཐོབ། ཁྱིམ་བདག་
561



བཤེས་གཉེན་དེ་ཚུལ་ཁྲིམས་གཙང་བའི་པདྨོ་ཅན་འདི་ཡིན་ནོ་ཞེས་་་་་་་་
གསུངས།
༈ ཡལ་འདབ་གྱ་བརྒྱད་པ་ནག་པ་གླང་བོ་བརྟན་གྱི་རྟོགས་བརྗོད་ནི།
རྒྱལ་པོ་གཟུགས་ཅན་སྙིང་བོའི་གླང་བདག་ཆེན་བརྟན་གྱི་བུ་ནག་པ་ཞེས་པ་
རྒྱལ་པོའི་འབྱོར་བ་དང་ལྡན་ཡང་ངེས་པར་འབྱུང་ནས་རབ་ཏུ་བྱུང་།
ནམ་ཞིག་དེ་ཉིད་རང་གི་ཁྱིམ་དུ་སོང་བ་ན། སྔར་གྱི་ཆུང་མས་བསམ་པ།
འདིའི་མཛེས་སྡུག་ལང་ཚོ་སོགས་མ་ཉམས་ཤིང་ཁྱིམ་ལ་འོངས་པ་སོགས་ལ་
བལྟས་ན་བདག་ལ་མཛའ་བའི་སེམས་མ་བཏང་ངམ་སྙམ་དུ་སེམས་ཀྱི་་་་་་
བརྟན་པ་བརྟག་ཕྱིར་ཟངས་ཀྱི་ཟས་སྣོད་བ་གམ་གྱི་རྩེ་ལས་དོར་བའི་སྒྲས་་་་
ནག་པ་སྐྲག་པ་མཐོང་ནས་ཆུང་མས་སྨྲས་པ། ཁྱོད་ཀྱིས་བདག་ཅག་རྩྭ་
བཞིན་དོར་ནས་སོང་ཤུལ་ཁྱོད་མཐོང་དུ་རེ་བའི་སྲོག་བཟུང་བ་ཙམ་ལས་་་་
བྱེད་པ་མེད་ཅིང་། འཁོར་འབངས་རྣམས་ལ་ཇི་ལྟར་བསྒོས་པ་མི་ཉན་པར་
བདག་གི་སྐྲ་ནས་འདྲེན་ཞིང་རྡེག་པའི་སྡུག་བསྔལ་འདི་འདྲ་མྱོང་ཞེས་་་་་་
བསྟན་པས། དེས་ཚུལ་ཁྲིམས་ཀྱི་རྟུལ་ཞུགས་བཏང་། དགའ་མ་ལ་གནོད་
པ་བྱེད་པའི་མི་གསོད་པ་ལ་ཞུགས་པ་ན། ཆུང་མས་ནན་གྱིས་བཟློག ཁྱིམ་
གྱི་བདེ་བ་སླར་ཡང་བསྟེན། དེའི་ཚེ་ནག་པའི་སྤྱོད་ཚུལ་རྣམས་སྟོན་པས་
མཁྱེན་ནས་འཛུམ་པ་མཛད་དེ་འདི་དགེ་བ་མ་སྨིན་པར་རབ་ཏུ་བྱུང་ངོ་་་་་
ཞེས་གསུངས་ནས་བཅོམ་ལྡན་འདས་ནག་པའི་ཁྱིམ་དུ་བྱོན། དེས་ཕྱག་
དང་བསྙེན་བཀུར་བྱས། སྟོན་པས་སླར་ཡང་ནགས་སུ་ཁྲིད་ནས་རབ་ཏུ་
562



ཆ**:༌༌
，
，
，
བྱུང་ཞིང་ཆོས་བསྟན་པས་དགྲ་བཅོམ་ཐོབ་པ་དེའི་སྔོན་བྱུང་གསུང་བ། །
འདིས་སྐྱེ་བ་གཞན་ལ་རང་སངས་རྒྱས་ལ་མཆོད་ཅིང་སྐུ་གདུང་ལ་མཆོད་་་་
རྟེན་བྱས་པའི་བསོད་ནམས་ཀྱིས་རབ་ཏུ་བྱུང་ཞིང་དགྲ་བཅོམ་ཐོབ། ཡང་
སྔོན་རྒྱལ་པོ་ཚངས་སྦྱིན་གྱི་མདུན་ན་འདོན་ལ་ཡོན་ཏན་དང་ལྡན་པའི་བུ་་་
འཕྲོག་བྱེད་དང་། འཕྲོག་བྱེད་རྩེ་གཉིས་བྱུང་བ་དཀའ་ཐུབ་ཀྱི་ནགས་སུ་
བསྒོམས་པས་མངོན་ཤེས་ལྔ་ཐོབ། རྫུ་འཕྲུལ་གྱིས་ནམ་མཁའ་ལ་འགྲོ་ནུས་
པ་བྱུང་། ནམ་ཞིག་ན་རྒྱལ་པོའི་ཁང་བར་འཕྲོག་བྱེད་རྩེ་གནས་པ་ལ་
བཀུར་སྟི་བྱེད་པར་རྒྱལ་པོའི་བུ་མོ་མཛེས་ལྡན་བསྐོས། གྲོགས་གཞན་མེད་
པའི་གནས་སུ་དེ་དང་འགྲོགས་པའི་དྲང་སྲོང་ཆགས་བྲལ་ལས་ཉམས།
མཁའ་ལ་འགྲོ་བ་སོགས་རྫུ་འཕྲུལ་ཡང་ཉམས་ཚེ། ནགས་ན་གནས་པའི་
སྤུན་ཟླས་ནུ་བོའི་དཀའ་ཐུབ་ཉམས་པ་ལྷའི་མིག་གིས་ཤེས་ཏེ། ཕྲོ་བྲང་དུ་
འོངས་ནས་འཕྲོག་བྱེད་རྩེ་ནགས་སུ་འཁྲིད་ནས་བསམ་གཏན་བཞི་བསྐྱངས་
ཏེ་སླར་མངོན་ཤེས་ལྔ་ཐོབ། དེ་དུས་ཀྱི་ཕུ་བོ་འཕྲོག་བྱེད་ང་དང་། ནུ་བོ་
འཕྲོག་བྱེད་རྩེ་གླང་ལྡན་གྱི་བུ་ནག་པ་དང་། རྒྱལ་པོའི་བུ་མོ་ད་ལྟའི་ཆུང་མ་
འདི་ཡིན་ནོ་ཞེས་གསུངས།
༈ ཡལ་འདབ་གྱ་དགུ་བ་ཆོས་སྲེད་ཀྱི་རྟོགས་བརྗོད་ནི། བཅོམ་ལྡན་
འདས་རྒྱལ་བྱེད་ཚལ་ན་བཞུགས་དུས། ཚོང་པ་མང་པོ་རྒྱ་མཚོར་ནོར་བུ་
ལེན་ཕྱིར་གཟིངས་ལ་ཞོན་ནས་སོང་། རིན་ཆེན་བླངས་ནས་ཕྱིར་ལོག་པའི་
ཚེ། མདུན་དུ་རི་མནྡ་ར་ལྟར་ཆེ་ཞིང་མཐོ་བ་ནམ་མཁའ་ཁྱབ་པ་ལྟ་བུས་ཁ་
563



གདངས་པ། མིག་གཉིས་ཉི་མ་ཟུང་ཤར་བ་ལྟ་བུ། སོའི་ཕྲེང་བ་གངས་
རིའི་ཕྲེང་བ་འདྲ་བའི་ཆུ་སྲིན་ཆེན་པོ་མཐོང་བ་དེ་དང་ཉེ་བར་སླེབས་པ་ན།
དེད་དཔོན་གྱིས་ད་ནི་ལས་ཀྱིས་འཆི་བ་ཡིན་པས། སྐྱེ་བ་གཞན་ལ་ཕན་
པའི་ལྷ་དྲན་པར་མཛོད་ཅེས་སྨྲས་པ་ཐོས་ནས་སངས་རྒྱས་ལ་ཕྱག་འཚལ་
ལོ། །ཞེས་ཆོ་ངེ་བསྒྲགས་པ་ལྷའི་རྣ་བས་གསན་པའི་ཐུགས་རྗེ་དང་། སངས་
རྒྱས་ཀྱི་མཚན་ཐོས་པས་ཆུ་སྲིན་གྱི་ཁ་དལ་བུར་ཟུམ། དེ་རྣམས་འཇིགས་པ་
ལས་ཐར་ཏེ་སྟོན་པའི་ཞབས་ལ་ཕྱག་འཚལ། རབ་ཏུ་བྱུང་དགྲ་བཅོམ་ཐོབ།
སྟོན་པས་འདི་རྣམས་སངས་རྒྱས་འོད་སྲུངས་ཀྱི་བསྟན་པ་ལ་ཞུགས་པས་ད་
ལྟ་དགྲ་བཅོམ་དུ་གྱུར་གསུངས། ཆུ་སྲིན་དེས་སངས་རྒྱས་ཀྱི་མཚན་ཐོས་
པས་སེམས་ཅན་ལ་འཚེ་བ་དང་བྲལ། བཀྲེས་པས་ཉེན་ནས་མྱུར་དུ་ཚེའི་
དུས་བྱས་པའི་རོ་ཀླུ་རྣམས་ཀྱིས་རྒྱ་མཚོའི་ཕྱི་རོལ་ཏུ་དོར། ཉ་མིད་དེ་
མཉན་ཡོད་ཀྱི་བྲམ་ཟེའི་བུར་སྐྱེས། བཙས་པའི་ཚེ་བུད་མེད་བརྒྱའི་འོ་མས་
མ་ཚིམས། ནར་སོན་པ་ན་ཟས་མང་པོས་མ་ཚིམས། རབ་ཏུ་བྱུང་བ་ནའང་
དེ་ལྟར་མ་ཚིམས། དེའི་ཚེ་ཁྱིམ་བདག་སྦྱིན་པའི་རྟུལ་ཞུགས་ཞེས་པ་དགེ་
འདུན་གདུགས་ཚོད་ལ་སྤྱན་འདྲེན་དུ་འོངས་པ་ན། དགེ་སློང་གཞན་
ཐམས་ཅད་གདུགས་ཚོད་ལ་བྱོན་ཟིན་པས་མང་དུ་ཟ་བ་ཆོས་སྲིད་གཅིག་པོ་
མགྲོན་དུ་ཐོབ། དེ་ལ་དགེ་འདུན་ཐམས་ཅད་ལ་བཤམས་པའི་ཟས་བྱིན་
ཀྱང་མྱུར་བར་ཟོས་པས་ཁྱིམ་བདག་བྱེད་དེ་ཡོན་ཕུལ་ནས་མགྱོགས་པར་་་་་
བཅོམ་ལྡན་འདས་ཀྱི་དྲུང་དུ་སོང་། གནས་ཚུལ་ཞུས་ཏེ་འདི་གནོད་སྦྱིན་
564



ཡིན་ནམ། སྲིན་པོ་ཡིན་ཞུས་པ་ན། སྟོན་པས་དེ་ནི་མ་ཡིན་གྱི་དགེ་སློང་
ཆོས་སྲེད་ཅེས་པ་མྱུར་དུ་དགྲ་བཅོམ་པར་འགྱུར་གསུངས། དེ་ནས་སྟོན་
པས་རྫུ་འཕྲུལ་གྱིས་ཆོས་སྲིད་ནམ་མཁའ་ལ་ཁྲིད་ནས་སྐྱེ་བ་སྔ་མའི་ལུས་་་་་་་
ཀེང་རུས་ཀྱི་ཕུང་བོ་ཆེན་པོ་བསྟན། ཆོས་སྲེད་ཡིད་ལྷག་པར་སྐྱོ། ཆོས་
བསྟན་པས་དགྲ་བཅོམ་ཐོབ། དགེ་འདུན་གྱི་དབུས་སུ་དེའི་སྔོན་གྱི་ལས་
གསུང་བ། བསྐལ་པ་གྲངས་མེད་པའི་སྔོན་རོལ་ཏུ་རྒྱལ་པོ་དགེ་བ་ཅན་
དང་། མཆོད་གནས་བཅོམ་ལྡན་འདས་དགེ་མཛད་ཅེས་པའི་དུས་ན། །
བཅོམ་ལྡན་འདས་མྱ་ངན་ལས་འདས་པའི་སྐུ་གདུང་ལ་ཁྱིམ་བདག་འབྱོར་
ལྡན་ཆོས་ཀྱི་ངང་ཚུལ་གྱིས་གསེར་ལས་གྲུབ་པའི་མཆོད་རྟེན་བཞེངས་པར་
བྲམ་ཟེ་ཞིག་གིས་གེགས་བྱས་ཀྱང་། མི་སྟོང་ཐུབ་ཅེས་པའི་དཔའ་བོ་གྲོགས་
སུ་བསྟེན་ནས་བསྡིགས་པས། གེགས་བྱེད་མ་ནུས་པར་གསེར་གྱི་མཆོད་
རྟེན་ནོར་བུས་སྤྲས་པ་བཞེངས་ཏེ། དགེ་བ་འདིས་བདག་སངས་རྒྱས་སུ་
གྱུར་ཅིག་ཅེས་དང་། སྟོང་ཐུབ་ཀྱིས་དེའི་ཉན་ཐོས་སུ་གྱུར་ཅིག་ཅེས་སྨོན་
ལམ་བཏབ། དེ་དུས་ཀྱི་ཁྱིམ་བདག་ང་དང༌། སྟོང་ཐུབ་ཆོས་སྲེད་འདི་ཡིན།
ཡང་གྲོང་ཁྱེར་མར་མེ་ཅན་དུ་སངས་རྒྱས་མར་མེ་མཛད་ཕེབས་དུས་ང་བྲམ་
ཟེ་བློ་གྲོས་བཟང་པོར་གྱུར། ཆོས་སྲེད་བློ་གྲོས་སུ་གྱུར་ཚེ་ནོར་ལྷའི་
བུས་ལོ་བཅུ་གཉིས་ཀྱི་མཆོད་སྦྱིན་རྫོགས་ནས་བློ་གྲོས་བཟང་པོ་ལ་རིན་པོ་་་
ཆོའི་ཁྲི་གསེར་དབྱིག རིལ་བ། གསེར་སྣོད། གསེར་སྲང་བརྒྱ་ཕྲག་ལྔ།
རང་གི་བུ་མོ་རྒྱན་གྱིས་བརྒྱན་པ་སྟེ་ཡོན་ལྔ་འབུལ་བ་ན་བློ་གྲོས་བཟང་པོས་
565



བདག་ཚངས་པར་སྤྱོད་པའོ་ཞེས་བུ་མོ་མ་བླངས། དེས་རང་གི་རྒྱན་གྱིས་མེ་
ཏོག་ཉོས་ནས་ལྷ་ལ་མཆོད་ཅིང་། མཛེས་སྡུག་ལྡན་པའི་དྲང་སྲོང་ཁྱིམ་
བདག་ཏུ་ཐོབ་བའི་སྨོན་ལམ་བཏབ། བློ་གྲོས་བཟང་གིས་ཡོན་ཐམས་ཅད་
བླ་མ་ལ་ཕུལ། གསེར་ཅུང་ཟད་བཟུང་། དེའི་ནུབ་མོ་བདུད་རྩིའི་རྒྱ་མཚོ་
མཐོང་བ་སོགས་རྨི་ལམ་བཅུ་བྱུང་བས་སངས་རྒྱས་ལ་དོན་ཞུ་ཕྱིར་གྲོང་ཁྱེར་
ཡངས་པ་ཅན་དུ་སོང་ནས་ཚོང་འདུས་སུ་མཆོད་རྫས་ཀྱི་མེ་ཏོག་བཙལ་ཀྱང་
མ་རྙེད། སྔར་གྱི་བུ་མོ་མཛེས་མས་ཀྱང་མེ་ཏོག་བཙལ་ཚེ་ཕྲེང་བ་མཁན་
གྱིས་སྦས་པའི་མེ་ཏོག་བྱིན་པ་བུམ་པའི་ནང་དུ་བཅུག་ནས་མགྱོགས་པར་་་་་
སོང་བ་བློ་གྲོས་བཟང་པོས་མེ་ཏོག་བཙལ་བ་དང་འཕྲད་པ་ན་མེ་ཏོག་བུམ་
པའི་ནང་ནས་སྟེང་དུ་འཕར། བྲམ་ཟེས་བུ་མོ་ལ་གསེར་གཏད་ནས་མེ་ཏོག་
བླང་བར། ། བུ་མོ་དེས་སྐྱེ་བ་གཞན་དུ་བདག་ཆུང་མར་གྱུར་ཅིག་ཅེས་སྨོན་
ལམ་བྱེད་ན་སྟེར་ཟེར་བ་ན། བྲམ་ཟེས་ཀྱང་དེ་ལྟར་བརྗོད་ཚེ་པདྨ་ལྔ་བྱིན།
བུ་མོ་རང་གིས་པདྨོ་གཉིས་བཟུང་ནས་སོང་། དེའི་ཚེའི་རྒྱལ་པོས་སྟོན་
པའི་སྟེང་དུ་གདུགས་བཟུང་། རྒྱལ་པོ་ནོར་ལྷའི་བུས་རྔ་ཡབ་ཐོགས། ལྷ་
དང་གྲུབ་པ་དྲང་སྲོང་མང་པོས་བསྐོར་ནས་ཕེབས་ཚེ་བློ་གྲོས་བཟང་པོས་་་་་
རལ་བ་ས་ལ་བཀྲམ་པའི་སྟེང་བུ་ཞབས་བཞག མ་འོངས་པ་ན་དེ་བཞིན་
གཤེགས་པ་ཤཱཀྱ་ཐུབ་པར་འགྱུར་ཞེས་ལུང་བསྟན་ཅིང་མེ་ཏོག་གཏོར་་་་་་
སྙན་ཐད་དུ་ཆགས། ནུ་བོ་བློ་གྲོས་ཀྱང་རབ་ཏུ་བྱུང་། བློ་གྲོས་བཟང་པོ་
ལྷའི་གནས་སུ་དམ་པ་ཏོག་དཀར་པོར་སྐྱེས། བློ་གྲོས་དམྱལ་བར་སྐྱེས། དེ་
566



དུས་ཀྱི་བློ་གྲོས་བཟང་པོ་ང་ཡིན། བློ་གྲོས་ཆོས་སྲེད་འདི་ཡིན། བུ་མོ་
མཛེས་མ་དེ་ནི་གྲགས་འཛིན་མའོ་ཞེས་གསུངས། ཡང་སངས་རྒྱས་འཁོར་
བ་འཇིག་འཛམ་གླིང་དུ་བྱོན་ཚེ། ཡུལ་འཕགས་རྒྱལ་དུ་ཚོང་པ་ཙན་དན་
བྱིན་དང་། དེའི་ཆུང་མ་འདོད་པའི་སྟོབས་ཞེས་པ་ལ་བུ་བརྟས་བྱིན་ཞེས་
པ་བྱུང་། དེའི་ཕ་རྒྱ་མཚོར་སོང་ཤུལ་མ་འདོད་པས་གདུང་བ་ལ་བུ་ལ་
དགའ་མགུར་སྤྱད་པས་ཆགས་པའི་མེ་འཕེལ་བར་གྱུར། ཕ་རྒྱ་མཚོ་ནས་
འཁོར་ཏེ་འོངས་པ་ལ་གསང་སྟེ་དུག་བྱིན་པས་སྲོག་དང་བྲལ། དེ་གཉིས་
ཀྱིས་མ་དང་འགྲོགས་པ་གསང་མི་དགོས་པར་བསམ། ནོར་གྱི་སྙིང་བོ་
རྣམས་འཁྱེར་ནས་ཡུལ་གཞན་དུ་སོང་། དེར་བརྟས་བྱིན་ངོ་ཤེས་པའི་དགེ་
སློང་ཞིག་དང་འཕྲད། དེས་རང་གི་སྤྱོད་ངན་ཤེས་ཀྱིས་དོགས་ནས་དགྲ་
བཅོམ་པ་དེ་བསད། དེ་ནས་ཚོང་པའི་སྐྱེས་པ་གཞན་དང་འགྲོགས་པ་
མཐོང་བས་མ་ཡང་བསད་དེ་མཚམས་མེད་གསུམ་གྱིས་ལྕི་བར་གྱུར། དེར་
བརྟས་བྱིན་ཡང་སྡིག་ལ་འགྱོད་ནས་དགེ་སློང་མང་པོ་འཚོགས་པར་རབ་་་་་
བྱུང་ཞུས་པས་སྡིག་ཅན་དེ་ལ་ཚུལ་ཁྲིམས་མ་བྱིན་པ་ལ་ཞེ་སྡང་གིས་དགེ་་་་
སློང་རྣམས་མཚན་མོ་ཉལ་བ་ལ་མེར་བཅུག་ནས་བསྲེགས། དེ་ནས་བྱང་
ཆུབ་སེམས་དཔའ་ཞིག་ལ་ནན་གྱིས་ཞུས་པར་གཟུགས་ཀྱི་རབ་བྱུང་བྱིན།
སངས་རྒྱས་ལ་ཕྱག་འཚལ་ལོ་ཞེས་པ་རྟག་ཏུ་བརྗོད། མཐར་སངས་རྒྱས་
ཀྱི་མཚན་ཐོས་པས་གྲོལ་བར་འགྱུར་ཞེས་གསུངས། དེ་ཤི་ནས་ཚ་དམྱལ་
གྲང་དམྱལ་རྣམས་སུ་ཡུན་ཤིན་ཏུ་རིང་བར་གནས། ཆུ་སྲིན་དུ་སྐྱེས་ཚེ་
567



，
སངས་རྒྱས་ཀྱི་མཚན་ཐོས། དེའི་ཕྱི་མར་དགྲ་བཅོམ་པར་གྱུར་པ་ཡིན་ནོ་
ཞེས་གསུངས།
༈ ཡལ་འདབ་དགུ་བཅུ་བ་ནོར་ཅན་གྱི་རྟོགས་བརྗོད་ནི། བཅོམ་ལྡན་
འདས་སྤྲེའུ་རྫིང་གི་འགྲམ་ཁང་བ་བརྩེགས་པ་ན་བཞུགས་དུས། ཡངས་པ་
ཅན་པ་རྣམས་ཀྱིས་བདག་ཅག་ཐམས་ཅད་འདུས་ནས་བཅོམ་ལྡན་འདས་
ལ་མཆོད་པ་བྱ་ཡི། ནོར་གྱིས་རྒྱགས་པ་གཅིག་གིས་མཆོད་ན་གཞན་གྱི་
བསོད་ནམས་ཀྱི་གེགས་བྱེད་པས་དེ་ཡུལ་ནས་དབྱུང་ངོ་ཞེས་ཁྲིམས་བཅས་
པ་ནོར་ཅན་གྱིས་མ་ཤེས་པར་རང་གིས་མཆོད་པའི་སྟ་གོན་བྱས་ཏེ་འབྱོན་་་་
པར་གསོལ་བ་བཏབ་པས་ཞལ་གྱིས་བཞེས། ཡངས་པ་ཅན་པ་རྣམས་ཀྱིས་
ཞུས་པར། ང་དགེ་འདུན་དང་བཅས་པ་ཁྱིམ་བདག་ནོར་ཅན་གྱིས་མགྲོན་
དུ་གཉེར་ཟིན་ཏོ་ཞེས་གསུངས་ནས་བཅོམ་ལྡན་འདས་འཁོར་བཅས་དེའི་་་་
ཁྱིམ་དུ་ཕེབས་ནས་ཉིན་དང་པོར་ནོར་ཅན། གཉིས་པར་དེའི་ཆུང་མ།
གསུམ་པར་བུ། བཞི་བར་མནའ་མས་ཆོས་སྟོན་དྲངས་ཏེ་གཞན་གྱིས་
མཆོད་པའི་སྐབས་མ་ཐོབ་པ་ལ་ཁྲོས་ཏེ་ནོར་ཅན་གནས་ནས་དབྱུང་བར་་་་
བརྩམས་ཚེ། ཡངས་པ་ཅན་པ་རྣམས་ལ་མ་ཤེས་ཚུལ་གྱིས་བཟོད་གསོལ་
ཕུལ། ནོར་ཅན་སོགས་བཞིས་རྒྱུན་ཞུགས་ཐོབ། དེ་རྣམས་ཀྱི་སྔོན་བྱུང་
གསུང་བ། སྔོན་ཝ་ར་ཎ་སིར་ཕྲེང་རྒྱུད་མཁན་པདྨ་ཞེས་པའི་ཆུང་མ། བུ་
མནའ་མ་རྣམས་ཤིན་ཏུ་དབུལ་བར་གྱུར། ཐུན་མོང་དུ་གོས་གཅིག་རེས་
མོས་སུ་གྱོན་པ། རང་རྒྱལ་འོད་ཅན་ཞིག་མཐོང་བས་རབ་ཏུ་དད་དེ་ཐུན་
568



མོང་གི་རས་གཅིག་པོ་ཕུལ། དགེ་བའི་རྩ་བ་འདིས་བདག་ཅག་ཕྱུག་ཅིང་
ནོར་མང་པོའི་རིགས་སུ་སྐྱེ་བ་དང་། ཡོན་གནས་འདི་ལས་ཀྱང་ལྷག་པས་
སྟོན་པ་མཉེས་པར་བྱེད་པར་གྱུར་ཅིག་ཅེས་སྨོན་ལམ་བཏབ་པས། འབྲས་
བུ་ད་ལྟའང་འདི་ལྟར་གྱུར་ཏོ་ཞེས་གསུངས།
༈ ཡལ་འདབ་གོ་གཅིག་པ་ཤི་བི་ལེགས་བཤད་ཀྱི་རྟོགས་བརྗོད་ནི།
བཅོམ་ལྡན་འདས་ཀུ་ཤའི་གྲོང་ཁྱེར་དུ་དགེ་སློང་རྣམས་དགྲ་བཅོམ་་་་་་་
བཀོད། དེའི་ཚེ་སྐུའི་སྐྱེ་བ་སྔ་མ་རྣམས་སུ་ལེགས་བཤད་ལ་མཆོག་ཏུ་དགྱེས་
པའི་ཚུལ་གསུང་བ། སྔོན་གྲོང་ཁྱེར་ཞི་ལྡན་དུ་རྒྱལ་པོ་ཤི་བི་ཞེས་བྱ་བ་བྱུང་།
དེའི་བསོད་ནམས་དང་སྟོབས་དང་ཆོས་ཁྲིམས་ཀྱི་བཀའ་ལ་གནས་པའི་མི་
ཐམས་ཅད་ཤི་འཕོས་ནས་མཐོ་རིས་སུ་སྐྱེས་པས་ལྷའི་གནས་གང་བ་བརྒྱ་་་་
བྱིན་གྱིས་རྒྱལ་པོ་དེའི་མཐུ་ཡིན་པར་ཤེས་ནས། སྙིང་སྟོབས་བརྟག་ཕྱིར་
སྲིན་པོའི་གཟུགས་སུ་བསྒྱུར་ཏེ་ཁང་བཟང་གི་རྩེར་རྒྱལ་པོའི་དྲུང་དུ་སོང་་་་་
ནས་ལེགས་བཤད་ཚིག་རྐང་གཉིས་བརྗོད་དེ་ཅང་མི་སྨྲ་བ་ལ། རྒྱལ་པོས་
ཐལ་མོ་སྦྱར་ཏེ་ལྷག་མ་གསུང་བར་བསྐུལ་བ་ན། དེས་བདག་བཀྲེས་སྐོམ་
གྱིས་གཟིར་ནས་སྨྲ་མི་ནུས། ཁྱོད་ཀྱིས་སྡིག་པ་སྤངས་པས་འཕྲལ་ལ་བསད་
པའི་ཤ་དང་། ཁྲག་མི་རྙེད་གཞན་ལ་སློང་དུ་འགྲོའོ་ཞེས་ཟེར། དེར་རྒྱལ་
པོས་རང་གི་ལུས་ལས་སྦྱིན་པར་དམ་བཅས་པ་ན། ཤོ་ལོ་ཀ་གཅིག་ཚང་
བར་བརྗོད་ཚེ་རྒྱལ་པོ་རབ་ཏུ་དགའ་སྟེ་རང་གི་ལུས་ལས་ཤ་དང་ཁྲག་མང་
པོ་སྦྱིན། སེམས་ཅན་འཁོར་བ་ལས་སྒྲོལ་བའི་སྨོན་ལམ་བྱས། དེ་ལ་བརྒྱ་
569



བྱིན་ངོ་མཚར་ནས་ལུས་ལས་ཤ་བཅད་པ་ལ་མི་འགྱོད་དམ་ཞེས་སྨྲས་པས།
འགྱོད་པ་མེད་པའི་བདེན་པས་ལུས་སྔོན་བཞིན་དུ་གྱུར་ཅིག་ཅེས་བརྗོད་་་་་་
པས་ལུས་སྔར་ལྟར་གྱུར། ལྷས་མེ་ཏོག་གི་ཆར་ཕབ། བརྒྱ་བྱིན་གྱིས་རང་
གཟུགས་བསྟན། བསྔགས་པ་བརྗོད། དེ་དུས་ཀྱི་ཤི་བི་པ་ང་ཡིན་ནོ་ཞེས་
གསུངས།
༈ ཡལ་འདབ་གོ་གཉིས་པ་མཛའ་བོའི་བུ་མོའི་རྟོགས་བརྗོད་ནི།
བཅོམ་ལྡན་འདས་མཉན་ཡོད་ན་བཞུགས་དུས། དགེ་སློང་གི་ཚོགས་ལ་ཕ་
མ་ནི་བསོད་ནམས་སྒྲུབ་པའི་གྲོགས་མཆོག་ཏུ་བཀུར་ཞིང་གུས་པས་མཆོད་
པའི་ཞིང་ཡིན་ཞིང་། བདག་གིས་སྐྱེ་བ་སྔ་མ་རྣམས་སུ་མ་ལ་མ་གུས་ཤིང་
སྨད་པས་གདུང་བ་མི་བཟད་པ་ཐོབ་པའི་སྔོན་རབས་གསུང་བ། སྔོན་ཝ་ར་
ཎ་སིར་ཁྱིམ་བདག་མཛའ་བོ་ཞེས་པ་དང་། དེའི་ཆུང་མ་ནོར་འཛིན་མ་
གཉིས་ལ་བུ་གང་བཙས་ཤི་ནས་ན་ཚོད་རྒས་ཚེ་བུ་གཅིག་བཙས་པ་ལ་མྱུར་
དུ་འཆི་བར་དོགས་ནས་བུ་མོ་ཞེས་མིང་བཏགས་པ་ལ་མིང་མཛའ་བོའི་བུ་་་་
མོར་གྲགས། ཕ་རྒྱ་མཚོར་གྲུ་ཞིག་ནས་ཤི བུ་ཆེར་སྐྱེས་པ་ན་སྤོས་དང་
གསེར་དངུལ་གྱི་ཚོང་བྱས། ཀན་པ་ན་བཞི་དང་། དེ་ཉིས་འགྱུར། བཞི་
འགྱུར། བརྒྱད་འགྱུར་རྙེད་ནས་མ་ལ་ཕུལ། དེ་ནས་རྒྱ་མཚོར་ནོར་བུ་ལེན་
དུ་འགྲོ་བར་བརྩམས་པ་ན། མས་བཟློག་སྟེ་རྐང་བ་ལ་འཇུས་ནས་བརྒྱལ་
ཞིང་འགྱེལ་བ་ལ་ཚིག་རྩུབ་མང་པོ་སྨྲས། རྐང་བས་བསྣུན་ཏེ་སོང་། རྒྱ་
མཚོའི་དབུས་སུ་ཆུ་སྲིན་མ་ག་རས་སེན་མོ་དྲག་པོས་དྲལ་ཏེ་གཟིངས་ཞིག
570



，
མཛའ་བོའི་བུ་མོས་གྲུ་ཤིང་གི་ཚལ་བ་ཞིག་ལ་འཇུས་ནས་རྒྱ་མཚོའི་འགྲམ་་་
ནགས་ཚལ་ཆེན་པོ་ཞིག་ཏུ་ཡུན་རིང་བསྡད། དེ་ནས་གྲོང་ཁྱེར་རྩེ་དགའ་
ཅན་ཞེས་པའི་གསེར་གྱི་རྫིང་བུའི་འགྲམ་རིན་པོ་ཆེའི་འཁྲི་ཤིང་རྒྱས་པའི་་་་
དགའ་ཚལ་ནོར་བུའི་ཁང་བ་དང་ཁྲི་གདན་དུ་ལྷའི་བུ་མོ་བཞིས་གུས་པས་
མགྲོན་བྱས་རྩེ་དགས་རོལ། དེ་བཞིན་དུ་རྟག་ཏུ་མྱོང་བ་ཞེས་པའི་གྲོང་ཁྱེར།
གྲོང་ཁྱེར་དགའ་བྱེད། ཁང་བཟང་ཚངས་པའི་མཆོག་རྣམས་སུ་ལྷ་མོ་
བརྒྱད། བཅུ་དྲུག སོ་གཉིས་རྣམས་ཀྱིས་སྔར་ལས་ཉིས་འགྱུར་ཉིས་འགྱུར་
གྱིས་མཆོད། དེ་ནས་ལྷོ་ཕྱོགས་སུ་སོང་བ་ན་ལྕགས་ཀྱི་ཁང་བ་མཐོང་།
ནང་དུ་ཞུགས་པ་ན་སྒོ་བར་མཚམས་མེད་པར་འགྲིགས། དེ་ན་སྐྱེས་བུ་ཡན་
ལག་བཅིངས་ལུས་ཆེ་བ་ཞིག་གི་སྤྱི་བོར་ལྕགས་ཀྱི་འཁོར་ལོ་མེ་འབར་བ་་་་་
འཁོར་བས་ཁྲག་རྒྱུན་དང་རྣག་ཁྲག་འབབ་པ་ཟས་སུ་བྱེད་པ་མཐོང་ནས་་་་་
ཁྱོད་ཀྱི་སྡུག་བསྔལ་འདི་ལས་གང་གི་འབྲས་བུ་ཡིན་ཞེས་དྲིས་པར། མ་ལ་
གནོད་པ་བྱས་པའི་འབྲས་བུ་ཡིན་ཞེས་ཟེར་བ་ན། ནམ་མཁའ་ལས་གསར་
དུ་འོང་བ་ཆིངས་ཞེས་གྲགས་ཚེ་མཛའ་བོའི་བུ་མོའི་མགོ་ལ་འཁོར་ལོ་རང་་་་
འབར་དུ་ལྷུང་། བཅིངས་པ་ལས་གྲོལ་བའི་སྐྱེས་བུས་སྨྲས་པ། མ་ལ་གནོད་
པ་བྱས་པའི་སྡིག་པའི་འབྲས་བུ་ལོ་སྟོང་ཕྲག་དྲུག་ཅུར་མྱོང་དགོས་ཤིང་། །
སྡིག་པ་འདི་ལྟ་བུ་བྱས་པ་གཞན་ཡང་འོངས་པར་འགྱུར་ཞེས་ཟེར་བ་ཐོས་་་་
ནས། དེ་ལྟ་བུའི་ལས་ངན་ཅན་གཞན་གྱི་དོན་དུ་ཡང་བདག་གིས་མགོ་ལ་
བཟུང་བར་བགྱིའོ་ཞེས་བརྗོད་པས་བྱང་ཆུབ་ཀྱི་སེམས་དེའི་སྟོབས་ཀྱིས་་་་་་་
571



སྐད་ཅིག་ལ་སྡིག་པ་ཟད་དེ་འཁོར་ལོ་ནམ་མཁར་སོང་། ལུས་བཏང་ནས་
ལྷར་སྐྱེས། དེ་དུས་ཀྱི་མཛའ་བོའི་བུ་མོ་ང་ཡིན། ཀནྟ་པ་ནས་མ་ལ་མཆོད་
པས། ལྷ་མོའི་གནས་སུ་བདེ་བ་ཐོབ་པའོ་ཞེས་གསུངས། །
༈ ཡལ་འདབ་གོ་གསུམ་པ་མ་ག་དྷ་བཟང་མོའི་རྟོགས་བརྗོད་ནི།
བཅོམ་ལྡན་འདས་རྒྱལ་བྱེད་ཚལ་ན་བཞུགས་དུས། མགོན་མེད་ཟས་སྦྱིན་
གྱིས་བདག་གི་བུ་མོ་མ་ག་དྷ་བཟང་མོ་གྲོང་ཁྱེར་བུ་རམ་ཤིང་འཕེལ་དུ་ཚོང་
དཔོན་གྱི་བུ་ཁྱུ་མཆོག་བྱིན་ལ་ཁྱིམ་ཐབས་སུ་སྦྱིན་ནམ་ཞུས་པར་བྱིན་ཅིག་་་་
ཅེས་གསུངས། བཟང་མོ་ཐག་རིང་དུ་འགྲོ་བ་ལ་སྟོན་པ་འཁོར་བཅས་ཡིད་
ལ་རི་མོར་བྲིས་བཞིན་མཆི་མ་དང་བཅས་སོང་སྟེ། བུ་རམ་ཤིང་འཕེལ་དུ་
གནས་ཚེ། མུ་སྟེགས་གཅེར་བུ་རལ་ཅན་དག་མཆོད་གནས་སུ་འོངས་པ་
མཐོང་བས་བཟང་མོས་གདོང་གོས་ཀྱིས་བསྒྲིབས་ཏེ་སྨྱུག་མོ་ལ། གཅེར་བུ་
བ་འདི་རྣམས་ཀྱི་སྤྱོད་ཚུལ་ལ་བལྟས་ན་བརྩེ་བ་དང་ཚུལ་ཁྲིམས་ཀྱི་གཏམ་་་
ཙམ་ཡང་ག་ལ་ཡོད། དུལ་བར་བཅོས་པ་ཙམ་ལས་ཕྱུགས་དང་ཁྱད་མེད་དོ་
ཞེས་སྨྲས་པ་ལ། སྐྱུག་མོས་དྲིས་པ་ལྟར། ཡབ་ཀྱི་མཆོད་གནས་སྟོན་པ་
འཁོར་བཅས་ཀྱི་བསྔགས་པ་རྣ་བའི་བཅུད་ལེན་དུ་སྨྲས་པ་ལྟར། དེ་བལྟ་
བའི་སྐབས་ཡོད་དམ་ཞེས་ཟེར། བདག་གིས་བསྟན་ཏོ་ཞེས་ཁང་བཟང་གི་
སྟེང་དུ་འཛེགས་ཏེ་སྟོན་པ་བཞུགས་པའི་ཕྱོགས་སུ་ཕྱག་འཚལ། མེ་ཏོག་
དང་། སྤོས་དང་། མཆོད་ཡོན་ལ་སོགས་པ་སྦྲེངས། དད་པའི་ཤུགས་ཀྱིས་
གསོལ་བ་བཏབ་པས། མེ་ཏོག་སྣ་ཚོགས་པ་དང་སྤོས་དུད་སྤྲིན་དཀར་རྒྱུ་བ་
572



བཞིན་སོང་སྟེ་སྟོན་པའི་ཞབས་ལ་བཏུད་པ་ན། སྟོན་པས་ཀུན་དགའ་བོ་ལ་
ནངས་པར་བུ་རམ་ཤིང་འཕེལ་དུ་རྫུ་འཕྲུལ་གྱིས་འགྲོ་བ་ལ་དཔག་ཚད་བརྒྱ་
དྲུག་ཅུར་སྔ་དྲོ་གཅིག་གིས་བགྲོད་ནུས་པ་རྣམས་ལ་ཚུལ་ཤིང་བྱིན་ཅིག་ཅེས་
གསུངས། ནངས་པར་མ་ག་དྷ་བཟང་མོ་འཁོར་བཅས་མཆོད་པའི་ཡོ་བྱད་
ཐོགས་ནས་ཁང་སྟེང་དུ་འཁོད་པ་ན། ཐོག་མར་རྟས་དྲངས་པའི་ཤིང་རྟ་ལ་
གནས་པའི་དགེ་སློང་འོང་བ་བཅོམ་ལྡན་འདས་ཡིན་ནམ་ཞེས་དྲིས་པར། །
དེ་མ་ཡིན། ཉི་མ་ལྟར་འོད་ཟེར་འབར་བའི་དགེ་སློང་འདི་ནི་ཀུན་ཤེས་
ཀོའུ་དི་རྒྱའོ། །ཞེས་བརྗོད། དེ་ནས་རིམ་བཞིན་གསེར་གྱི་ལྗོན་པས་མཛེས་
པའི་རི་རྩེ་ལ་བྱོན་པ་(འོད་སྲུངས་ཆེན་པོ)། སེང་གེས་དྲངས་པའི་ཤིང་རྟ་ལ་
ཞོན་པ་(ཤཱ་རིའི་བུ)། གླང་བོ་ཆེ་ལ་ཆིབས་པ་(མོའུ་འགལ་བུ)། གསེར་གྱི་པདྨ་
བཻཌཱུརྱའི་ཡུ་བ་ཅན་ལ་གནས་པ་（མ་འགགས་པ)། ནམ་མཁའ་ལྡིང་ལ་ཆིབས་
པ་(བྱ་མ་མའི་བུ་གང་བོ）། འོད་ཟེར་འཕྲོ་ཞིང་འབྱོན་པ་(རྟ་ཐུལ)། གསེར་གྱི་
ཏཱ་ལའི་འཁྲི་ཤིང་ལ་ཞོན་པ་(ཉེ་བར་འཁོར)། གསེར་སོགས་རིན་པོ་ཆེའི་པ་ཏྲ་
དང་ལྡན་པའི་བཻཌཱུརྱའི་ཁང་བཟང་གི་རྩེ་ལ་ཞོན་པ་(ཀཱ་ཙཱ་ཡ་ན)། ཁྱུ་མཆོག་
ལ་ཞོན་པ་(ཀོཊྛའམ་གསུས་པོ་ཆེ)། ངང་བས་དྲངས་པའི་ཤིང་རྟ་ལ་ཞོན་པ་(སྲུང་
དབང་གི་བུ)། གཞལ་ཡས་ཁང་གི་འོད་ཀྱིས་བར་སྣང་གང་ནས་བྱོན་པ་(བི་
ལིན་ད་སད་པ)། མེ་ཏོག་རྒྱས་པའི་འཁྲི་ཤིང་གི་ཚལ་དུ་བཞུགས་པ་(རྣ་བ་བྱེ་བ)།
གསེར་འོད་ཀྱིས་ཕྱོགས་ཀུན་འགེངས་ཤིང་འཁོར་སྒྱུར་གྱི་ཆ་བྱད་ཅན་དུ་་་་་་
འོངས་པ་(སྟོན་པའི་སྲས་སྨྲ་གཅན་འཛིན）སོགས་རི་དང་ས་གཞི་ནམ་མཁའི་ངོས་
573



རྣམས་ལས་དགེ་སློང་གི་ཚོགས་རྫུ་འཕྲུལ་སྣ་ཚོགས་པས་ཕེབས་པ་དེ་རྣམས་
འདི་དང་འདིའོ་ཞེས་བཤད། དེ་ནས་རེ་ཞིག་ན་བཅོམ་ལྡན་འདས་ཉི་མ་
བརྒྱ་གཅིག་ཆར་ཤར་བ་ལྟ་བུའི་སྣང་བ་འགྱེད་ཅིང་། ཚངས་པ་དང་བརྒྱ་
བྱིན། རྣམ་ཐོས་ཀྱི་བུ་སོགས་དབང་ཆེ་བ་རྣམས་ཀྱིས་མཆོད་པ་བྱེད་བཞིན་
ནམ་མཁའ་ནས་གཤེགས་པ་མཐོང་བས་མུ་སྟེགས་རྣམས་ཀྱི་སྤོབས་པ་་་་་་
བཅོམ། སྐུ་བརྒྱད་ཀྱིས་སྲང་བར་བརྒྱད་ནས་ཕེབས། མཆོད་པ་བཞེས་ཆོས་
བསྟན་པ་ན་བཟང་མོ་འཁོར་དང་བཅས་པས་བདེན་པ་མཐོང་ངོ༌། །དགེ་
སློང་རྣམས་ཀྱིས་དེས་བསོད་ནམས་གང་བྱས་བཅོམ་ལྡན་འདས་ལ་ཞུས་་་་་
ནས་གསུང་བ། སྔོན་རྒྱལ་པོ་ཀྲི་ཀྲིའི་བུ་མོ་གསེར་ཕྲེང་ཅན་གྲོགས་མོ་ལྔ་
བརྒྱ་དང་བཅས་པས་སྟོན་པ་འོད་སྲུངས་ལ་རིམ་གྲོ་བསྒྲུབས། རྒྱལ་པོའི་རྨི་
ལྟས་བཅུ་ལུང་སྟོན་ཞིང་། བུ་མོ་གསེར་ཕྲེང་ཅན་ལ་ཡང་ཆོས་སྟོན་པར་
མཛད། དེ་ཡང་སྐྱེ་བ་སྔ་མར་མཆོད་རྟེན་ལ་མེ་ཏོག་ནཱ་རིང་གའི་ཕྲེང་བས་
མཆོད་པས་ལུས་ལ་གསེར་ཕྲེང་གིས་བརྒྱན་པར་སྐྱེས་པའོ་ཞེས་གསུངས།
༈ ཡལ་འདབ་གོ་བཞི་བ་གྲགས་པའི་བཤེས་གཉེན་གྱི་རྟོགས་བརྗོད་ནི།
མཉན་ཡོད་དུ་ཁྱིམ་བདག་བསོད་ནམས་བཤེས་གཉེན་གྱི་བུ་གྲགས་པའི་་་་་
བཤེས་གཉེན་མ་སྐྱེས་གོང་དུ་ཐན་པ་ཆེ་བ་ལ། སྐྱེས་ཚེ་ཐན་པ་མེད་པར་
གྱུར་པས་གྲགས་པ་ཆེན་པོ་བྱུང་། སྟོན་པའི་དྲུང་དུ་རབ་ཏུ་བྱུང་དགྲ་
བཅོམ་ཐོབ། དེའི་མཆེ་བ་ལས་ཡན་ལག་བརྒྱད་ལྡན་གྱི་ཆུ་ཞིམ་པའི་རོ་དང་
ལྡན་པ་བྱུང་བས་སྐོམ་ལ་རྟག་ཏུ་སྲེད་པ་དང་བྲལ། སྟོན་པས་དེའི་རྒྱུ་
574



གསུང་བ། སྔོན་འདི་ཀ་ཤིའི་གྲོང་དུ་ཚོང་དཔོན་མཛེས་པའི་བུར་སྐྱེས།
འོད་སྲུངས་ཀྱི་བསྟན་པ་ལ་རབ་ཏུ་བྱུང་། ནམ་ཞིག་དེ་སྐོམ་པས་གཟིར་ཏེ་
གང་དུ་སོང་ཡང་ཆུ་མ་མཐོང་། ལྕེབས་ལ་ཐུག་པའི་ཚེ་བཅོམ་ལྡན་འདས་
ཀྱིས་གཎྜི་བརྡུང་དུ་བཅུག དགེ་འདུན་འདུས་པ་ན་རིལ་བ་སྤྱི་བླུགས་ཆུས་
གང་བ་འབྲིམ་དུ་བཅུག དེས་ཀྱང་དང་བ་དྲག་པོས་ཡུན་རིང་དུ་བྲིམས་པ་
ན། བཅོམ་ལྡན་འདས་འོད་སྲུངས་ཀྱིས་ཀྱང་ཐུགས་བརྩེ་བས་ཕྱག་གི་
པདྨོས་ཆུ་བཞེས་པར་མཛད་པས་དེས་ཀྱང་ཕྱོགས་ཀུན་ཆུ་ཡོད་པ་མཐོང་།
དེ་ལྟར་དགེ་འདུན་ལ་ལོ་ཁྲི་ཉིས་སྟོང་གི་བར་དུ་ཆུ་ཕུལ། མ་འོངས་པ་ན་
ཤཱཀྱ་ཐུབ་པ་མཉེས་པར་བྱེད་ཅིང་། མཆེ་བའི་ཕྲག་པ་ནས་ཡན་ལག་བརྒྱད་
ལྡན་གྱི་ཆུ་འོང་བར་གྱུར་ཅིག་ཅེས་སྨོན་ལམ་བཏབ་པའི་འབྲས་བུ་ད་་་་་་
སྨིན་པ་ཡིན་ནོ་ཞེས་གསུངས།
༈ ཡལ་འདབ་གོ་ལྔ་བ་སྟག་མོའི་རྟོགས་བརྗོད་ནི། བཅོམ་ལྡན་འདས་
རྒྱལ་པོའི་ཁབ་འོད་མའི་ཚལ་ན་བཞུགས་དུས། དེད་དཔོན་དོན་སྦྱིན་གྱི་
ཆུང་མ་ནོན་མོ་ལ་བུ་གཉིས་མཚེ་མར་བྱུང་མིང་ཤཾ་ཀུ་དང་མཚམས་སྦྱིན་དུ་
བ ཏགས། ཕ་འདས་ནས་འཁོར་དང་ནོར་ཐམས་ཅད་ཟད། མས་བསླབས་
པ་ལྟར་གྲོང་ཁྱེར་པའི་ནོར་ཐམས་ཅད་བརྐུས། བྱ་བ་ངན་པ་བྱེད་པ་ཉན་
རྣ་བས་ཤེས། དེས་རྒྱལ་པོ་མ་སྐྱེས་དགྲ་ལ་བཤད། དེ་གསོད་ཕྱིར་གོས་སྔོ་
དམར་གྱིས་གཡོགས་ཡན་ལག་བཅིངས་ཏེ་སྐྱེ་བོ་མང་པོས་བསྐོར་ནས་འགྲོ་
བ་བཅོམ་ལྡན་འདས་ཀྱིས་མཁྱེན་ནས་དེ་སྐྱོབ་པའི་ཕྱིར་ཕྱོགས་དེར་ཀུན་་་་
575



དགའ་བོར་རྒྱལ་པོ་ལ་ཞུ་བ་འབུལ་དུ་བཅུག་ནས་བཅིངས་པ་གྲོལ། ཚུར་
ཤོག་གིས་བསྙེན་པར་རྫོགས་དགྲ་བཅོམ་ཐོབ་ཚེ་སྔོན་བྱུང་གསུང་བ། སྔོན་
མ་རྣོན་མོ་འདི་སྟག་མོ་འཇིགས་སུ་རུང་བར་སྐྱེས། བཀྲེས་པས་ཉེན་དེ་རང་
གི་ཕྲུ་གུ་གཉིས་ཟ་བར་རྩོམ་པ་ན། ང་རྒྱལ་པོའི་བུ་སྙིང་རྗེ་བརྟན་ཞེས་པར་
གྱུར་ནས་སྟག་མོ་ཕྲུ་གུ་བཅས་ལ་སྙིང་བརྩེ་བས་རང་ལུས་བྱིན་ཏེ་ཕྲུ་གུ་ཟ་བ་
ལས་ལྡོག ལས་ཀྱི་ལྷག་མས་ད་ལྟ་ཡང་ཆོམ་རྐུན་པར་གྱུར་ཏོ་ཞེས་གསུངས།
༈ ཡལ་འདབ་གོ་དྲུག་པ་གླང་བོ་ཆེའི་རྟོགས་བརྗོད་ནི། སྔོན་རྒྱལ་པོ་
འཆར་བྱེད་བཙུན་མོ་བཅས་ནགས་ཚལ་དུ་ཕྱིན། དྲང་སྲོང་ལྔ་བརྒྱ་དེར་
འོངས་ནས་བཙུན་མོ་རྣམས་དང་ཕན་ཚུན་བལྟ་བ་མཐོང་བས་རྒྱལ་པོ་ཁྲོས་
ཏེ་དྲང་སྲོང་རྣམས་ཀྱི་རྐང་ལག་བཅད། སྡུག་བསྔལ་གྱིས་ཆོ་ངེ་འདོན་པ་ན།
བཅོམ་ལྡན་འདས་ཀྱིས་མཁྱེན་ནས་ཕྱོགས་དེར་ཕེབས་པ་གཟིགས་པ་ཙམ་་་
གྱིས་ཡན་ལག་རྣམས་འབྱར་ཏེ་སྔར་བཞིན་སོས། ཕྱིར་མི་འོང་གི་འབྲས་བུ་
ཐོབ། དེའི་སྔོན་བྱུང་གསུང་བ། རྒྱལ་པོ་ཚངས་སྦྱིན་ཁྲོས་ནས་བློན་པོ་ལྔ་
བརྒྱ་གནས་ནས་བསྐྲད། མྱ་ངན་གྱིས་ལམ་ལ་འཁྱམས་པ་དེ་རྣམས་སྐོམ་
པས་གདུང་བ་ན། བདག་བྱང་ཆུབ་སེམས་དཔའ་གཉིས་མཐོང་གི་གཟུགས་
ཅན་དུ་གྱུར་པ་དེས་མཐོང་ནས་དེ་རྣམས་ལ་སྣ་ཞགས་རིང་བོས་ཆུ་བླངས་
ཏེ་བྱིན། རྒྱབ་ཏུ་བསྐྱོན་ནས་ནགས་སུ་ཁྲིད་དེ་རྩ་བ་དང་འབྲས་བུ་བྱིན།
རི་འདིའི་ཕ་རོལ་ན་གླང་བོ་ཆེའི་རོ་ཡོད་ཀྱི་དེའི་རྒྱུ་མས་ཆུ་སྣོད་དང་ཤས་་་་་
ལམ་རྒྱགས་གྱིས་དང་འབྲོག་དགོན་པ་ལས་ཐར་བར་འགྱུར་རོ་ཞེས་སྨྲས་ཏེ་
576



སོང་། རི་ཆེན་པོའི་སྟེང་ནས་མཆོངས་ཏེ་ལུས་བཏང་། བློན་པོ་རྣམས་
ཕྱོགས་དེར་འོང་བ་ན་འདི་བདག་ཅག་རྣམས་ལ་སྲོག་སྟེར་བའི་གླང་བོ་ཡིན་
པས་ཤ་ཟ་མི་ཕོད་ཟེར་བ་ན། ནམ་མཁའ་ལས་ལྷས་བདག་ཉིད་ཆེན་པོའི་
རེ་བ་རྫོགས་པར་གྱིས་ཤིག་ཅེས་པའི་སྒྲ་བྱུང་བས་གླང་བོས་བསྟན་པ་བཞིན་
བྱས། དེ་དུས་ཐར་བར་བྱས་པའི་བློན་པོ་ལྔ་བརྒྱ་ནི་ད་ལྟའི་དྲང་སྲོང་འདི་
རྣམས་ཡིན་ནོ་ཞེས་གསུངས།
༈ ཡལ་འདབ་གོ་བདུན་པ་རུས་སྦལ་གྱི་རྟོགས་བརྗོད་ནི། སྟོན་པ་འོད་
མའི་ཚལ་དུ་རྒྱུ་ཚེ། ལྷས་བྱིན་གྱིས་བཅོམ་ལྡན་འདས་དགྲོང་བར་འདོད་
པས་དཀའ་ཐུབ་པ་ལྔ་བརྒྱ་གྲོགས་སུ་སྦྲན་ནས་འཇིགས་སུ་རུང་བའི་རྣམ་་་་
འགྱུར་དང་བཅས་འོངས་ཏེ་མཚོན་ཆའི་ཆར་ཕབ་པ་ན་སྟོན་པའི་སྐུ་ལ་མེ་་་
ཏོག་གི་ཆར་དུ་གྱུར། ལྷ་རྣམས་ཀྱིས་གནོད་པ་སྲུང་བྱེད་ནོར་བུའི་ཁང་
བཟང་སྤྲུལ་བར་སྟོན་པའི་སྐུ་གཟུགས་ཕྱི་ནས་ཀྱང་མཐོང་། དཀའ་ཐུབ་པ་
ལྔ་བརྒྱ་བོ་ངོ་ཚ་ནས་བཟོད་པར་གསོལ་ཆོས་བསྟན་པས་དགྲ་བཅོམ་ཐོབ་་་་
པར་གྱུར་པ་དེ་དག་གི་སྔོན་བྱུང་གསུང་བ། སྔོན་ཀ་ཤིའི་ཡུལ་དུ་ཚོང་པ་ལྔ་
བརྒྱ་རྒྱ་མཚོར་སོང་། གཟིངས་ཆག་པ་ན། བདག་རྒྱ་མཚོར་རུས་སྦལ་ཆེན་
པོར་གྱུར་ཏེ་མིའི་སྐད་དུ་བདག་གི་རྒྱབ་ཏུ་ཞོན་ཅིག་དང་ངས་བསྒྲལ་བར་་་
བྱའོ་ཞེས་སྨྲས་ནས་རྒྱ་མཚོའི་ཕ་རོལ་ཏུ་བསྐྱལ། རུས་སྦལ་ངལ་ནས་གཉིད་
ལོག་པའི་ཚེ་དེ་དག་གིས་ཤ་འདོད་པས་རྡོ་ཆར་ཕབ་ཀྱང་མ་ཤི་བར་གཉིད་
སད་པ་ན། བཀྲེས་པས་ཉེན་པ་རྣམས་སྙིང་རྗེ་ནས་ལུས་བྱིན་ཏེ་དགེ་བ་
577



བྱས། ཚོང་པ་ལྔ་བརྒྱ་བོ་དཀའ་ཐུབ་པ་ལྔ་བརྒྱར་གྱུར་ནས་སྔོན་དང་ད་ལྟ་ .
གནོད་པ་བྱས་ཀྱང་བདག་གིས་དགེ་བ་ལ་བཀོད། ཚོང་པ་འདི་རྣམས་
སང སུ་རྒྱས་འོད་སྲུངས་ཀྱི་བསྟན་པ་ལ་རབ་ཏུ་བྱུང་ནས་ཚངས་པར་སྤྱོད། ་
མདོའི་དོན་ལ་མཁས་པར་བྱས་པས་ད་ལྟ་དགྲ་བཅོམ་ཐོབ་བོ་ཞེས་གསུངས།
༈ ཡལ་འདབ་གོ་བརྒྱད་པ་དཀའ་ཐུབ་པའི་རྟོགས་བརྗོད་ནི། བཅོམ་
ལྡན་འདས་འོད་མའི་ཚལ་ན་བཞུགས་དུས། མུ་གེ་ཉམ་ང་བ་བྱུང་སྟེ་བཀྲེས་
པས་ཉེན་པའི་གྱད་རྣམས་སྐྱོབ་ཏུ་སོང་། བཅོམ་ལྡན་འདས་ཀྱིས་དེ་རྣམས་
ལ་ཁ་ཟས་བྱིན་ཆོས་བསྟན་པས་དགྲ་བཅོམ་ཐོབ། དེའི་ཚེ་གྲོང་ཁྱེར་བ་
རྣམས་ཀྱིས་ཀླ་ཀློའི་རིགས་ལས་བྱུང་བའི་རྒྱུད་རྣམས་མཆོད་གནས་སུ་མི་་་་
འོས། དགྲ་བཅོམ་གནས་བརྟན་ངེས་པར་མ་ཡིན་ཞེས་ཟེར་བའི་སྨོད་པ་
བཟློག་ཆེད། སྟོན་པའི་བཀས་དགྲ་བཅོམ་དེ་རྣམས་སྒྲ་མི་སྙན་དུ་རྫུ་འཕྲུལ་
གྱིས་འགྲོ་འོང་བྱས་པས་སྐྱེ་བོ་རྣམས་དད་དེ་མཆོད་པར་གྱུར་པ་དེ་དག་གི་
སྔོན་རབས་གསུང་བ། སྔོན་ཀ་ཤིའི་ཡུལ་དཀའ་ཐུབ་ཀྱི་ཚལ་དུ་མངོན་ཤེས་
ལྔ་དང་ལྡན་པའི་དགེ་བའི་ངང་ཚུལ་བྱ་བའི་འཁོར་དུ་གྱད་འདི་རྣམས་དྲང་
སྲོང་མངོན་ཤེས་དང་ལྡན་པར་གྱུར། དེ་དུས་ཀྱི་དགེ་བའི་ངང་ཚུལ་དེ་ང་
ཡིན་ནོ་ཞེས་གསུངས།
༈ ཡལ་འདབ་གོ་དགུ་བ་པདྨ་ཅན་གྱི་རྟོགས་བརྗོད་ནི། སྔོན་བཅོམ་
ལྡན་འདས་མཉན་ཡོད་དུ་བཞུགས་ཚེ་ཡུལ་དེར་ནད་གྱིས་གཟིར་བའི་དགེ་
སློང་དང་སྐྱེ་བོའི་ཚོགས་ཀྱི་ནད་སོས་པར་མཛད། སྔོན་ཡང་ཁྱེད་རྣམས་
578



ངས་ནད་ལས་ཐར་བར་བྱས་པའི་ཚུལ་འདི་ལྟར་རོ་གསུང་། ཡུལ་ཝ་ར་ཎ་
སིར་རྒྱལ་པོ་པདྨ་ཅན་ཞེས་པ་སྐྱེ་དགུ་རྣམས་ཀྱི་ཕ་དང་འདྲ་བ་བྱུང་། ནམ་
ཞིག་ན་གྲོང་པ་རྣམས་ལ་བཟོད་པར་དཀའ་བའི་ནད་བྱུང་། སྨན་པའི་
ཚོགས་ཀྱིས་སྨན་སྦྱོར་གང་བསྒྲུབས་ཀྱང་མ་ཕན། སྨན་པ་མཁས་པ་ཞིག་
གིས་ནད་འདིའི་སྨན་ཉ་རོ་ཧི་ཏའི་ཤ་དགོས་ཞེས་སྨྲས་པ་ལྟར། ཉ་པ་
རྣམས་ཀྱིས་བཙལ་ཀྱང་མ་རྙེད། རྒྱལ་པོ་པདྨས་སེམས་ཅན་ཐམས་ཅད་ཀྱི་
ནད་སོས་པའི་སྨན་མཆོག་ཉ་རོ་ཧི་ཏར་བདག་གྱུར་ཅིག་ཅེས་སྨོན་ལམ་་་་་་
བཏབ་སྟེ་ཕོ་བྲང་གི་རྩེ་ནས་མཆོངས་མ་ཐག་ཆུ་བོ་བ་ར་ཞེས་པའི་མཚོར་ཉ་
རོ་ཧི་ཏར་གྱུར། དེའི་ཤ་དང་སྦྱར་བས་ནད་པ་ཀུན་སོས། དེ་དུས་ཀྱི་ནད་
པ་རྣམས་ད་ལྟའི་དགེ་སློང་ཁྱེད་རྣམས་ཡིན་ནོ་ཞེས་གསུངས།
༈ ཡལ་འདབ་བརྒྱ་བ་བསོད་ནམས་རབ་གསལ་གྱི་རྟོགས་བརྗོད་ནི།
བཅོམ་ལྡན་འདས་རྒྱལ་བྱེད་ཚལ་ན་བཞུགས་ཚེ་ཀོ་ས་ལའི་རྒྱལ་པོ་གསལ་་་་
རྒྱལ་གྱིས་སྟོན་པའི་དང་པོ་བྱང་ཆུབ་ཀྱི་སེམས་གང་ལས་སྐྱེས་ཞུས་པ་ན།
སྔོན་གྲོང་ཁྱེར་འོད་ལྡན་དུ་ང་ས་བདག་རབ་གསལ་དུ་གྱུར་ཚེ་གླང་བོ་ཞོན་
ཏེ་ནགས་སུ་སོང་། དེ་གླང་མོ་ལ་ཆགས་པས་ཚམ་ཚོམ་མེད་པར་ནགས་སུ་
རྒྱུགས། ཕྱིས་མིས་བཀུག་པ་བཞིན་རང་གནས་སུ་འོངས། དེའི་ཚེ་
གླང་རྫི་ཀུན་ཏུ་བགྲོད་ཀྱིས་བདག་གིས་འདིའི་ལུས་ཐུལ་ཡང་སེམས་མ་ཐུལ།
འདོད་པའི་ཡུལ་ལ་ཆགས་པ་སྤངས་ཤིང་སེམས་ཅན་ཐམས་ཅད་ལ་ཕན་་་་་
པར་མཛད་པ་རྫོགས་པའི་སངས་རྒྱས་སོ་ཞེས་ཟེར་བ་ན་སངས་རྒྱས་ཀྱི་ཚན་
579



ཐོས་པ་ཙམ་གྱིས་རྒྱལ་པོ་རིགས་སད་དེ་སྦྱིན་པ་རྒྱ་ཆེན་པོ་བཏང་། བདག་
སངས་རྒྱས་སུ་གྱུར་ཅིག་ཅེས་སྨོན་ལམ་བཏབ་སྟེ་བྱང་ཆུབ་ཀྱི་སེམས་དང་་་་
པོར་བསྐྱེད། སྐྱེ་བ་སྔ་མ་ལ་རྫ་མཁན་ཡངས་པའི་འོད་དུ་གྱུར་ཚེ་ཤཱཀྱ་ཐུབ་
ཆེན་ལ་བུ་རམ་དང་ཟས་ཕུལ་ཏེ་དེ་བཞིན་གཤེགས་པ་ཁྱེད་སྐུ་ཅི་འདྲ་དང་
ཞེས་སོགས་བརྗོད་དེ་བྱང་ཆུབ་མཆོག་ཏུ་སེམས་བསྐྱེད་དོ་ཞེས་གསུངས།
༈ ཡལ་འདབ་བརྒྱ་གཅིག་པ་སྔོ་སངས་ཀྱི་རྟོགས་བརྗོད་ནི། ཡབ་
རྒྱལ་པོ་ཟས་གཙང་མཐོ་རིས་སུ་གཤེགས་ཚེ་དེའི་ལུས་ལ་སྟོན་པས་གུས་པས་
མཆོད། མཚོད་རྟེན་ཀྱང་བཞེངས་ཚེ་དགེ་སློང་རྣམས་ཀྱིས་ཞུས་པ། བཅོམ་
ལྡན་འདས་ཁྱེད་ལྟ་བུས་ཕ་མ་ལ་འཇིག་རྟེན་ལུགས་ཀྱི་སྲི་ཞུ་བགྱི་དགོས་་་་་
སམ་ཞུས་པར། ལུས་བསྐྱེད་པའི་ཕ་མ་མཁས་པ་དག་གིས་ཀྱང་མཆོད་པ་
དང་ཞེ་སའི་གནས་ཡིན། མི་མཆོད་མི་གུས་པའི་སྐྱེ་བོའི་ཆོས་ཆོས་མ་ཡིན་
པར་འགྱུར། ད་ལྟར་མ་ཟད་སྐྱེ་བ་སྔ་མར་ཕ་མ་ལ་གུས་ཚུལ་གསུང་བ།
སྔོན་ཀ་ཤིའི་ཡུལ་དུ་བདག་སྔོ་སངས་ཅན་ཞེས་པར་སྐྱེས། ཕ་མ་རྒས་ནས་
མིག་ལོང་ཚེ་རྒྱལ་པོ་ཚངས་སྦྱིན་གྱི་དྲུང་དུ་སོང་ནས་གཞོན་ནུ་སྔོ་སངས་་་་་
བློན་པོར་དབང་བསྐུར་དུ་གསོལ་ཞེས་ཞུས་ནས་ཕ་མ་གཉིས་དཀའ་ཐུབ་ཀྱི་
ནགས་སུ་སོང་། གཞོན་ནུ་བློན་པོར་བསྐོས་ཀྱང་ཕ་མ་མཆོད་པ་ལ་སེམས་
ཆགས་ཏེ་སོང་། རྩ་བ་འབྲས་བུ་ཆུ་སོགས་ཀྱིས་ཕ་མ་གཉིས་ལ་བསྙེན་
བཀུར་བྱེད་ཅིང་གནས། དེའི་ཚེ་རི་དྭགས་ཀྱི་པགས་པ་གྱོན་ཞིང་ཆུ་ལེན་དུ་
འགྲོ་བ་ཆུ་འགྲམ་དང་ཉེ་བར་རྒྱལ་པོ་ཚངས་སྦྱིན་རི་དྭགས་གསོད་ཕྱིར་་་་་་་
580



འོངས་པ་དེས་གཞོན་ནུ་རི་དྭགས་སུ་འཁྲུལ་ནས་མདའ་བསྣུན་པ་ན། སྡུག་
བསྔལ་གྱི་ཚོར་བས་གཡོ་ཞིང་སྨྲས་པ། མདའ་གཅིག་བསྣུན་པས་བདག་
ཉིད་དང་། །དབང་བོ་ཉམས་པར་གྱུར་པ་ཡི། །ཕ་དང་དེ་བཞིན་མ་དག་
དང་། །བདག་ཅག་སྐྱེ་བོ་གསུམ་བསད་དོ། །ཞེས་སྨྲས་ནས་བདག་ཤི་ན་ཕ་
མ་གཉིས་ལ་རིམ་གྲོ་བྱེད་མཁན་མེད་བསམ་བཞིན་ཡོད་པ་རྒྱལ་པོས་མཐོང་
ནས་སྨྲས་པ། བདག་གིས་ཁྱོད་རི་དྭགས་སུ་འཁྲུལ་ནས་བསྣུན་པ་ཡིན་པས།
ང་ལ་དམོད་པ་མི་བརྗོད་པར་ཞུ་ཟེར། དེར་གཞོན་ནུས་དབུགས་བརྩེགས་
པའི་སྐད་ཆུང་ངུས། རྒྱལ་པོས་བདག་ཅག་གསུམ་གྱི་སྲོག་ཕྲོགས་པར་བྱས་
ཀྱང་། བདག་ཁྲོ་བ་དང་བྲལ་བས་དམོད་པར་མི་འགྱུར་རང་གི་ལས་ཀྱི་
འབྲས་བུ་སྨིན་པ་ཡིན། ཆུས་གང་བའི་བུམ་པ་འདི་ཕ་མ་སྐོམ་པས་གཟིར་
བ་ལ་སྲོག་འཚོའི་སླད་དུ་སྦྱིན་ཅིག་ཅེས་སྨྲས། རྒྱལ་པོས་ཆུ་བུམ་ཕ་མ་ལོང་
བ་གཉིས་ལ་བྱིན་རྒྱུ་མཚན་བཤད་བཟོད་པར་མཛོད་ཅེས་སྨྲས་པ་ན། དེ་
གཉིས་བརྒྱལ་བར་གྱུར། བརྒྱལ་བ་སངས་ནས་བུའི་གམ་དུ་རྒྱལ་པོས་ཁྲིད།
བུ་ལ་རེག་བཞིན་ས་ལ་འགྱེལ་སྨྲེ་སྔགས་མང་དུ་བརྗོད་བུ་ལ་མས་དམ་དུ་་་་
འཁྱུད་ནས་བུ་ཁྱོད་སྤྱིར་མཆོད་སྦྱིན་ལ་དགའ་ཞིང་ཁྱད་པར་བདག་ཅག་ཕ་
མ་གཡོ་ཟོལ་མེད་པར་གུས་པས་མཆོད་ཅིང་མཉེས་པར་བྱས་པའི་བདེན་་་་་
པའི་མཐུས་ལུས་ཟུག་རྔུ་མེད་པར་གྱུར་ཅིག་ཅེས་བརྗོད་པས། ས་གཡོས་
བརྒྱ་བྱིན་གྱིས་ལྷའི་བདུད་རྩིས་བྲན་སྔོ་སངས་མ་དང་བྲལ་ཏེ་སོས་པར་གྱུར་
པ་དེ་ནི་ང་ཡིན། དེ་ནི་སྤྱིར་ཕ་མ་ལ་གུས་པས་བསྟེན་པ་དམ་པའི་སྤྱོད་པའོ་
.
581



།
ཞེས་གསུངས།
༈ ཡལ་འདབ་བརྒྱ་གཉིས་པ་སེངྒེའི་རྟོགས་བརྗོད་ནི། སྟོན་པ་
རྒྱལ་བྱེད་ཚལ་ན་བཞུགས་དུས་དགེ་སློང་རྣམས་ཀྱིས་སྔར་བརྒྱ་བྱིན་རྒྱལ་པོ་
གཟུགས་ཅན་སྙིང་བོ་ཀུན་ཤེས་ཀོའུ་དི་རྒྱ་སོགས་དང་། ལྷ་འབུམ་ཕྲག་
གཉིས་དང་ཁྲི་ཕྲག་བཞི་བདེན་པ་མཐོང་བ་ལ་བཀོད། ཀུན་ལ་ཕན་པར་
མཛད་པ་ལྷན་ཅིག་སྐྱེས་པ་ཡིན་ནམ་ཞུས་པར། ཡིན་ཚུལ་གྱི་སྔོན་བྱུང་
གསུང་བ། སྔོན་དེད་དཔོན་ལྷོ་ཕྱོགས་པ་བུད་མེད་དང་བཅས་པ་ཚོང་པ་
འབུམ་ཕྲག་གཉིས་ཀྱི་རྗེས་འབྲང་བཅས་ཆུ་གཏེར་གྱི་ངོགས་སུ་ཕྱིན་པ་ན།
འགྲོ་བའི་ལུས་ཟ་བ་ལ་ཆགས་པའི་དུག་སྦྲུལ་ཆེན་པོ་འཇིགས་སུ་རུང་བ་་་་་
ཕམ་པ་ཞེས་པས་ལམ་བསྐོར་ནས་ཚོང་པ་རྣམས་དབུས་སུ་བཅུག་པ་ན།
སྐྱབས་འགྲོ་དང་ཆོ་ངེའི་སྒྲ་སེངྒེ་གྲགས་པའི་རལ་བ་ཅན་དང་། དེའི་གྲོགས་
པོ་གླང་ཆེན་མཏཱ་ར་ཞེས་པས་ཐོས་ནས་སྙིང་རྗེས་དེ་དག་སྐྱོབ་ཕྱིར་སེངྒེ་་་་་
གླང་ཆེན་ལ་ཞོན་སེངྒེའི་སྡེར་མོས་ཤུགས་ཀྱིས་བསྣུན་པས་དུག་སྦྲུལ་བསད།
སྲོག་འགྲོའི་དུས་ཀྱི་དབུགས་ཀྱི་རླུང་གིས་གླང་ཆེན་དང་སེངྒེ་གཉིས་ཀྱང་ཤི
ཚོང་པ་རྣམས་ཀྱིས་དེ་གཉིས་ཀྱི་ལུས་ལ་མཆོད་པ་ཕུལ་མཆོད་རྟེན་བཞེངས།
དེའི་དུས་ཀྱི་སེངྒེ་ང་དང་། གླང་བོ་ཆེ་ཤཱ་རིའི་བུ། དུག་སྦྲུལ་ལྷས་བྱིན་ཡིན་
ནོ། །ཞེས་གསུངས།
༈ ཡལ་འདབ་བརྒྱ་གསུམ་པ་དགའ་བའི་གོང་བུའི་རྟོགས་བརྗོད་ནི།
ཡང་སྟོན་པས་དགེ་སློང་རྣམས་ལ་དགེ་བའི་འབྲས་བུ་ངོ་མཚར་བ་དང་ལྡན་
582



པའི་སྔོན་རབས་གསུང་བ། སྔོན་བྱང་ཕྱོགས་ཀྱི་གྲོང་ཁྱེར་རྡོ་རྗེ་ཅན་དུ་རྒྱལ་
པོ་རྡོ་རྗེ་གཏུམ་པོ་ཞེས་པས། ས་བདག་ལྷུན་པོ་ཞེས་པ་བཏུལ། དེའི་བུ་མོ་
སྣར་མ་ཆུང་མར་ཐོབ་པ་ལ། བུ་ཉི་མའི་འོད་དང་ལྡན་ཞིང་ནོར་བུའི་
གདུགས་བཀྲ་བ་གཅིག་སྐྱེས་མིང་དགའ་བའི་གོང་བུར་གྲགས། དེའི་མཐུས་
གྲོང་ཁྱེར་པ་རྣམས་ཀྱིས་ལྷའི་གོས་དང་རྒྱན་ཉམས་སུ་མྱོང་བར་གྱུར། རང་
གི་རྒྱལ་སྲིད་ཐོབ། དེར་བློན་པོ་བློ་ངན་ཞེས་པ་རྒྱལ་བུ་ལ་མ་དགའ་བར་
རྒྱལ་པོ་ལྷུན་པོ་ལ་ཡིག་ལོག་སྤྲིངས་ཏེ་སྔོན་གྱི་འཁོན་དྲན་པར་བྱས། དགའ་
བའི་གོང་བུ་ལ་ཁྱོད་ཀྱི་ཕས་ཕྱོགས་འདི་ཉམས་པར་བྱས། ད་ནི་བུ་མོ་ས་
གཞི་ཐམས་ཅད་མི་སྩོལ་ན་ང་དམག་དཔུང་བཅས་འོངས་ནས་བརླག་པར་
བྱའོ་ཞེས་སོགས་ཟེར་བ་ཐོས། རྒྱལ་པོས་དཔུང་གིས་སྐྱེ་བོ་བརླག་པར་
འགྱུར་བ་ལ་སྙིང་རྗེ་སྐྱེས་ནས། རང་ཉིད་ཆུ་བོ་གངྒཱ་བརྒལ་ནས་མ་མེས་ཀྱི་
དྲུང་དུ་སོང་བ་ན། བསམ་པ་ཙམ་གྱིས་ལྷའི་ཟས་རབ་ཏུ་མང་བ་བྱུང་། དེ་
མ་མེས་དང་ལྷུན་པོས་མཐོང་ནས་ངོ་མཚར་ཏེ་འདི་ནི་ལྷ་ཡིན་ནོ་ཞེས་་་་་་་
འགྱོད་པས་མཆི་མ་ཟགས་ཤིང་རང་གི་ཚ་བོ་དགའ་བའི་གོང་བུའི་མགྲིན་པ་
ནས་འཁྱུད། རིན་པོ་ཆེའི་རིགས་ཀུན་གྱིས་མཆོད་པ་བྱས་ཏེ་ཕན་ཚུན་ཤིན་
ཏུ་མཛའ་བར་གྱུར་པ། དེས་སྔོན་བྲམ་ཟེ་རྩ་བ་ཅན་དུ་གྱུར་ནས་ནད་ཀྱིས་
གཟིར་བའི་རང་སངས་རྒྱས་ལ་སྨན་ཕུལ་བས་སོས་པར་བྱས། ཚད་པ་སྐྱོབ་
ཕྱིར་དབུའི་སྟེང་དུ་གདུགས་བཟུང་བའི་བསོད་ནམས་ཀྱིས་རྒྱལ་པོར་གྱུར་
ཏེ་ལྷན་སྐྱེས་ཀྱི་གདུགས་དང་ལྷའི་ལོངས་སྤྱོད་དང་ལྡན་པར་གྱུར། དེའི་
583



དུས་ཀྱི་དགའ་བའི་གོང་བུ་དེ་ང་ཡིན་ཞིང་། བློན་པོ་བློ་ངན་ལྷས་བྱིན་ཡིན་
ནོ་ཞེས་གསུངས།
༈ ཡལ་འདབ་བརྒྱ་བཞི་བ་རི་བོང་གི་རྟོགས་བརྗོད་ནི། སྔོན་བཅོམ་
ལྡན་འདས་མཉན་ཡོད་དུ་བཞུགས་དུས་ཁྱིམ་བདག་པདྨའི་བུ་ངང་བ་ཞེས་
པ་དེ་བཅོམ་ལྡན་འདས་ཀྱིས་འབད་པའི་སྒོ་ནས་རབ་ཏུ་བྱུང་བའི་སྔོན་བྱུང་
གསུང་བ། འདི་སྔོན་དཀའ་ཐུབ་ཀྱི་ནགས་སུ་དྲང་སྲོང་བརྟུལ་ཞུགས་
བཟང་པོ་ཞེས་པར་གྱུར། བདག་རི་བོང་མི་སྐད་སྨྲ་བ་དྲང་སྲོང་དེ་ལ་
མཛའ་གཅུགས་སུ་གྱུར། ཡུན་རིང་བོ་ཞིག་ལ་ཆར་མ་བབས་པས་རྩ་བ་
འབྲས་བུ་ཆུ་རྣམས་བསྐམས་ནས་འཚོ་བ་མེད་པར་ཡིད་འབྱུང་སྟེ་དྲང་སྲོང་
གྲོང་མཐར་འགྲོ་བར་འདོད་པ་ན། རི་བོང་གིས་སྨྲས་པ། ཁྱིམ་ནི་ཉེས་པ་
དུ་མ་དང་བཅས། དཀའ་ཐུབ་ཀྱི་ནགས་འདི་ཡོན་ཏན་དང་བཅས་པ་ཡིན་
པས། སྐྱེས་བུ་དམ་པ་ཁྱོད་གྲོང་དུ་སོང་ན་ཞི་བ་ལས་ཉམས་པར་འགྱུར་
ཞེས་ལན་མང་དུ་བཟློག་ཀྱང་མ་ཉན་པ་ན། སླར་ཡང་སྨྲས་པ། བདག་གི་
ཤ་འདིས་སྲོག་ཟུངས་མཛོད་ལ་དགོན་པར་བཞུགས་ཤིག་ཅེས་བརྗོད་ནས་
རི་བོང་མེ་ནང་དུ་མཆོངས། དྲང་སྲོང་དེས་རི་བོང་མྱུར་བར་བླངས་ནས་
མཛའ་བོས་སྨྲས་པ། ་ ཁྱོད་འདི་འདྲ་བྱེད་མི་རིགས་ཁྱོད་ཀྱི་ཚིག་བཞིན་
དགོན་པ་འདི་ལས་གཞན་དུ་མི་འདའ་སོགས་གུས་པས་སྨྲས་པ་ན། རི་བོང་
གིས་ནམ་མཁའ་ལ་བལྟས་ཏེ། དགོན་པ་ལ་ནི་གནས་བཅས་ཏེ། །བདག་
ཉིད་དབེན་པ་ལ་དགའ་ན། །བདེན་པའི་ཚིག་ནི་དེ་ཡིན་སུ། །དབང་ཆེན་
584་



ལྷ་ཡིས་ཆར་ཕོབས་ཤིག །ཅེས་བདེན་ཚིག་བརྗོད་འཕྲལ་ལྷས་ཆར་ཕབ་
པས་ས་གཞི་ཐམས་ཅད་རྩ་བ་འབྲས་བུ་དང་བཅས་པར་གྱུར། དྲང་སྲོང་
དེས་མངོན་ཤེས་ལྔ་ཐོབ་ནས་རི་བོང་ལ་སྨྲས་པ། ཁྱོད་བྱ་དཀའ་བའི་སྤྱོད་
པའི་འབྲས་བུ་ཅི་བཞེད་ཅེས་དྲིས་པར། བདག་གི་བྱང་ཆུབ་ཀྱི་སྤྱོད་པ་
འདིས་སངས་རྒྱས་ཐོབ་པར་གྱུར་ཅིག་ཅེས་སྨྲས་ཚེ། དྲང་སྲོང་གིས་ཁྱོད་
སངས་རྒྱས་ཚེ་བདག་རྗེས་སུ་ཟུངས་ཤིག་ཅེས་ཞུས་པས་ཁས་བླངས། དེ་
དུས་ཀྱི་རི་བོང་དེ་ང་ཡིན། དྲང་སྲོང་དེ་དགེ་སློང་ངང་བ་འདི་ཡིན་ནོ་ཞེས་
གསུངས།
༈ ཡལ་འདབ་བརྒྱ་ལྔ་བ་རི་བ་ཏིའི་རྟོགས་བརྗོད་ནི། སྔོན་ཁ་ཆེའི་
ཡུལ་དུ་སེམས་ཅན་ལ་སྙིང་བརྩེ་ཞིང་དགེ་སློང་གི་བརྟུལ་ཞུགས་ལ་གནས་་་
པའི་རི་བ་ཏི་ཞེས་པ། དེས་བུམ་པའི་ནང་དུ་ངུར་སྨྲིག་གི་ཚོས་ཀྱིས་ཆོས་
གོས་ཀྱི་རྒྱུའི་རས་འཚོད་པ་ན། བ་དྲུས་མའི་བེའུ་འཚོལ་བ་ཞིག་གིས་ཐག་
རིང་བོ་ནས་མཐོང་སྟེ་བེའུའི་ཤ་བཙོས་པར་དོགས། མཚོན་ཐོགས་པའི་མི་
འགའ་དང་བཅས་སོང་སྟེ། འཕགས་པ་མེ་གཏོང་བའི་བྱ་བ་ཅི་མཛད་ཅེས་
དྲིས་པ་ན་ཆོས་གོས་འཚོད་ཅེས་སྨྲས། དེར་བྲམ་ཟེས་བལྟས་པས། དགེ་
སློང་དེའི་སྔོན་ལས་ཀྱིས་ཆོས་གོས་ཀྱི་རྒྱུ་བེའུའི་ཤ་དང་། ཚོས་ཁུ་ཁྲག་ཏུ་
གྱུར་པ་མཐོང་བས། དེ་དག་ཁྲོས་ཏེ་ཚིག་ངན་མང་པོས་སྨོད་པ་ན། རི་བ་
ཏིའི་བསམ་པར་འདི་ནི་ལས་ཀྱིས་སྤྲུལ་ནས་སྐྱོན་མངོན་སུམ་དུ་མཐོང་བ་་་་
འདི་ལ་ལན་གདབ་རྒྱུ་ག་ལ་ཡོད་སྙམ་ནས་མི་སྨྲ་བར་འདུག་པ་ལ་ལྷག་པར་
585



ཁྲོས་ཏེ་མགོ་ལ་དབྱུག་པས་བསྣུན་པས་ཁྲག་གིས་བགོས། ཡན་ལག་དམ་དུ་
བཅིངས་ཏེ་རྒྱལ་པོའི་མདུན་དུ་ཁྲིད། བེའུའི་ཤ་བཅས་བསྟན་པ་ན་དགེ་
སློང་བཙོན་ཁང་དུ་བཅུག རྒྱལ་པོ་བྱ་བས་གཡེངས་ནས་བརྗེད། བེའུ་
གཞན་ནས་རྙེད་ཀྱང་བྲམ་ཟེ་ངོ་ཚ་ནས་མ་སྨྲས་པར་ལོ་བཅུ་གཉིས་སོང་བ་
ན་རི་བ་ཏིའི་སློབ་མ་རྣམས་ཀྱི་རྣ་བར་ནམ་མཁའ་ལས་ཁྱོད་ཀྱི་མཁན་པོ་་་་
བཙོན་དུ་བཟུང་ཡོད་པས་གྲོལ་བའི་ཐབས་གྱིས་ཟེར་བའི་སྒྲ་ཐོས། རྒྱལ་པོ་
ལ་ཞུས་ཏེ་གྲོལ། དགེ་སློང་མངོན་ཤེས་ལྔ་ཐོབ་པའང་ལས་ཀྱིས་མནར་བའི་
ཚུལ་རྒྱལ་པོས་མཐོང་ནས་དགེ་སློང་ལ་གོས་ཕུལ་ཞབས་ལ་ཕྱག་བྱས་མ་ཤེས་
པའི་སྐྱོན་དེ་བཟོད་པར་གསོལ་བ་ན། དགེ་སློང་གིས་རྒྱལ་པོ་ལ་ཁྱོད་ཀྱིས་
གནོད་པ་བྱས་ཀྱང་བདག་ལ་ཁྲོ་བ་མེད། འདི་སྔོན་བདག་ཝ་ར་ཎ་སིར་གུ་
ཐ་ཞེས་པར་གྱུར། དེས་གཞན་གྱི་བརྐུས་ཤིང་བསད་དེ་བདག་པོས་ཤེས་
ནས་བདག་གཙེས་པ་ན་རང་སངས་རྒྱས་ཤིག་གི་མདུན་དུ་བ་ཤ་བཀོད་ནས་
ཆོམ་རྐུན་འདིའོ་ཞེས་བསྟན། དེ་རྣམས་ཀྱིས་རང་རྒྱལ་བཅིངས་ཉིན་བཅུ་
གཉིས་སོང་ནས་འགྱོད་དེ་སྡིག་པ་འདི་བདག་གིས་བྱས་སོ་ཞེས་བརྗོད་ནས་
རང་རྒྱལ་བཙོན་ར་ལས་ཐར་བར་བྱས། དེའི་འབྲས་བུ་དམྱལ་བའི་སྡུག་
བསྔལ་ཡུན་རིང་མྱོང་། སྐྱེ་བ་འདིར་ཡང་ལོ་བཅུ་གཉིས་ཀྱི་བར་དུ་སྡུག་
བསྔལ་ཐོབ་བོ་ཞེས་གསུངས། རྫུ་འཕྲུལ་མང་དུ་བསྟན་ལྷ་ལྷ་མིན་དུ་མས་
མཆོད་བཞིན་རང་གནས་སུ་ཕེབས།
༈ ཡལ་འདབ་བརྒྱ་དྲུག་པ་གསེར་གྱི་གོ་ཆའི་རྟོགས་བརྗོད་ནི། བཅོམ་
586



ལྡན་འདས་ཀྱིས་གྲོང་ཁྱེར་ལྟ་བུའི་མདོ་གསུང་བའི་ཚེ་ཞར་ལ་སྔོན་རབས་་་་་
གསུང་བ། སྔོན་གྲོང་ཁྱེར་གསེར་ཅན་ཞེས་པར་སྐྱེ་བོ་ཐམས་ཅད་འོད་དང་
ལྡན་ཞིང་། རྒྱལ་པོ་གསེར་ཞེས་པར། བུ་གསེར་གྱི་གོ་ཆ། བུ་མོ་གསེར་
འོད་ཅེས་པ་དག་བྱུང་། བུ་མོ་དེ་བློན་པོའི་བུ་འདོད་པའི་སྙིང་བོ་དང་
འདྲིས་ནས་འདོད་པ་བསྟེན། བུ་མོའི་སྤྱོད་ཚུལ་ཉམས་པ་རྒྱལ་པོས་ཤེས་
ནས་གསོད་སར་ཁྲིད་དུ་བཅུག་པ། རྒྱལ་པོའི་བུ་སྙིང་རྗེ་ཆེ་བས་མ་བསད་
པར་གྲོང་ཁྱེར་གཞན་དུ་བཏང་བ་རྒྱལ་པོས་ཐོས་པས་རྒྱལ་བུ་ཡང་བསྐྱད་དེ་
ནགས་སུ་འཁྱམ་དུས་སྐྱེད་ཚལ་པདྨ་ཅན་ཞེས་པའི་མི་མེད་པའི་གྲོང་ཁྱེར་་་་་
མཛེས་པ་ཞིག་ན། སྲིང་མོ་གསེར་འོད་གཅིག་པུ་འདུག་པ་མཐོང་ནས།
གྲོང་ཁྱེར་སྟོངས་པའི་རྒྱུ་དྲིས་པར། རང་གི་མིང་བོར་ཤེས་ནས་མཛའ་བས་
མཆི་མ་གཏོང་བཞིན་ནགས་འདིར་གནོད་སྦྱིན་སྟོབས་ཆེན་དྲུག་ཅུ་གནས་
པ་དེས་ནད་སོགས་གནོད་པ་སྣ་ཚོགས་བཏང་སྟེ། བློན་པོའི་བུ་དང་བདག་
གཉིས་ལས་མ་ལུས། ད་ཁྱོད་ཀྱིས་བདག་ཅག་སྐྱོབས་ཤིག་ཅེས་ཟེར་བ་ཐོས་
ནས་རྒྱལ་པོའི་བུས་གནོད་སྦྱིན་གང་འོང་མདས་བསྣུན་ནས་བསད། ལྷག་
མ་གནོད་སྦྱིན་གོ་ཊ་ར་ཞེས་པ་གཅིག་ལུས་པ་དེ་རྒྱལ་བུ་ལ་སྐྱབས་སུ་སོང་་་་་
ནས་རྒྱལ་པོ་དེ་གཞན་ལས་རྒྱལ་བའི་སྙན་གྲགས་བསྒྲགས། སླར་གྲོང་ཁྱེར་
དེ་སྐྱེ་བོས་སྔར་བཞིན་ཁེངས་པ་ན། སྲིང་མོའི་བདག་པོ་བློན་པོའི་བུ་རྒྱལ་
པོར་བསྐོས། དེའི་མཐུ་ཆེན་པོའི་གྲགས་པ་ཡབ་རྒྱལ་པོས་ཐོས་ཚེ་སྤྲིངས་ ，
ཡིག་གི་ལམ་ནས་རྒྱལ་བུ་གསེར་གྱི་གོ་ཆ་བོས་ཏེ་རྒྱལ་སྲིད་ལ་དབང་བསྐུར།
587



གླིང་བཞི་ལ་དབང་བསྒྱུར།
དེ་དུས་ཀྱི་གསེར་གྱི་གོ་ཆ་ང་ཡིན་ནོ་ཞེས་
གསུངས། །
༈ ཡལ་འདབ་བརྒྱ་བདུན་པ་ཟས་གཙང་མའི་རྟོགས་བརྗོད་ནི། །
བཅོམ་ལྡན་འདས་ཀྱིས་བསོད་ནམས་ཀྱི་མཐུ་ཆེན་པོའི་བསྔགས་པ་བརྗོད་
ཚེ་སྔོན་བྱུང་གསུང་བ། སྔོན་ཝ་ར་ཎ་སིར་རྒྱལ་པོ་ཚངས་སྦྱིན་གྱི་དུས་ཁྱིམ་
བདག་ཟས་གཙང་མ་ཞེས་རྣམ་ཐོས་བུ་དང་མཚུངས་པ། དེ་རྒྱ་མཚོར་སོང་
ནས་བསྒྲུབས་པའི་མུ་ཏིག་དང་ནོར་བུ་ལ་སོགས་པས་ཁྱིམ་གང་ཞིང་སློང་བ་
རྣམས་ཀྱི་བསམ་པའི་རེ་བ་སྐོང་བར་གྱུར། ནམ་ཞིག་རིན་པོ་ཆེའི་གླིང་ནས་
དོན་མཐུན་གྱི་ཚོང་པ་མང་པོ་སླར་འཁོར་ནས་འོང་། དེའི་ཚེ་ཟས་གཙང་
མས་རྒྱལ་པོ་ལ་སྐྱེས་སུ་མུ་ཏིག་གི་དོ་ཤལ་ཕུལ་བས་རྒྱལ་པོ་མཆོག་ཏུ་དགྱེས།
དེའི་ཚེ་རྒྱལ་པོའི་བུ་མོ་དབྱངས་ཅན་མ་ཞེས་པས་བ་གམ་གྱི་རྩེ་ནས་ལེགས་
བཤད་ཀྱི་ཚིག་གླུར་བླངས་པ་ཁྱིམ་བདག་གིས་ཐོས་ནས་རྣ་བའི་བདུད་རྩིར་
གྱུར་ཅིང་དེ་ལ་ཡིད་རབ་ཏུ་ཕྱོགས་ཏེ་བསམ་པ། བདག་གིས་ལོ་བཅུ་གཉིས་
ཀྱི་བར་རིན་པོ་ཆེ་མང་དུ་བསྒྲུབས་ཀྱང་དམ་པའི་ལམ་གསལ་བར་བྱེད་པའི་
ལེགས་བཤད་ནི་རིན་པོ་ཆེ་མཆོག་ཏུ་གྱུར་པའོ་སྙམ་ནས། རྒྱལ་པོའི་ཁང་
བར་ཕོ་ཉ་ཞིག་བཏང་སྟེ། - ལེགས་བཤད་ཀྱི་སླད་དུ་འོངས་པར་ཞུས་པ་ན།
ལེགས་བཤད་དགོས་ན་ལོ་བཅུ་གཉིས་སུ་བསྒྲུབས་པའི་རིན་པོ་ཆེའི་ཚོགས་
ཐམས་ཅད་སྦྱིན་མཛོད་ཅེས་འཕྲིན་ཐོས་པས་སྔར་བསགས་པའི་རིན་པོ་ཆེ་
ཐམས་ཅད་བླངས་ནས་གུས་པ་དང་བཅས་བུ་མོ་ལ་ཕུལ། ལེགས་པར་
588



བཤད་པ་ཐོབ་པས་རབ་ཏུ་དགའ་སྟེ་ཡང་ཡང་བརྗོད་པ་ན། རྒྱལ་པོ་ཡ་
མཚན་དུ་གྱུར་ཏེ་ཁྱོད་ཀྱིས་ཅིའི་སླད་དུ་ནོར་ཐམས་ཅད་བཏང་ནས་ལེགས་
བཤད་ཙམ་ཞིག་བཟུང་། ལེགས་བཤད་ཀྱིས་ས་གཞི་གང་། ནོར་དེ་ཙམ་
ཚེགས་ཆེན་པོས་ཐོབ་དགོས། ཟས་མེད་ན་ལེགས་བཤད་ཟ་བར་ནུས་སམ་
ཞེས་སོགས་སྨྲས་པར། ཁྱིམ་བདག་གིས་ཆགས་སྡང་བསྐྱེད་པར་བྱེད་པའི་
རིན་པོ་ཆེས་ཅི་ཞིག་བྱ། ལེགས་བཤད་ཀྱི་ནོར་བུ་གཞན་གྱིས་འཕྲོག ཏུ་མེད།
དམ་པའི་ལམ་གསལ་བར་བྱེད་པའི་སྒྲོན་མ་དང་མཚུངས། སྡུག་བསྔལ་
ཐམས་ཅད་ཞི་བར་བྱེད་པས་ན་ཚིག་རྐང་གཅིག་ཀྱང་ས་གཞིའི་རྒྱ་མཚོ་སྐ་་་
རགས་དང་ལྡན་པ་བྱིན་ཡང་རིན་དུ་ཆུང་ངོ་ཞེས་སྨྲས་ནས་ལེགས་བཤད་་་་
གསེར་གྱི་གླེགས་བུ་ལ་བྲིས་ཏེ་ཕྱོགས་ཀུན་ཏུ་སྤྲིངས། དེ་ཡི་ཚེ་ཁྱིམ་བདག་
ཟས་གཙང་མ་ང་དང་། རྒྱལ་པོའི་བུ་མོ་ཤཱ་རིའི་བུ་འདི་ཡིན་ནོ་ཞེས་
གསུངས།
༈ ཡལ་འདབ་བརྒྱ་དང་བརྒྱད་པ་སྤྲིན་གྱི་བཞོན་པའི་རྟོགས་བརྗོད་ནི།
སྔོན་གྲོང་ཁྱེར་གསེར་འོད་ཅེས་པར། རིག་པ་འཛིན་པའི་རྒྱལ་པོ་སྤྲིན་གྱི་མེ་
ཏོག་དང་། བུ་སྤྲིན་གྱི་བཞོན་པ་ཞེས་པ་བྱུང་། རྒྱལ་པོའི་མཐུ་ལས་དཔག་
བསམ་ཤིང་འཁྲུངས། ཡབ་ཀྱིས་བུ་ལ་རྒྱལ་སྲིད་དཔག་བསམ་གྱི་ཤིང་དང་
བཅས་པ་གཏད་ནས་རང་གི་བཙུན་མོ་བཅས་དཀའ་ཐུབ་ཀྱི་ནགས་སུ་སོང་
བ་ལ་རྒྱལ་བུ་མ་བདེ་བར་འཇིག་རྟེན་ལ་ཕན་པའི་སླད་དུ་དཔག་བསམ་གྱི་
ཤིང་ལས་གསེར་གྱི་ཆར་ཕབ་རྒྱལ་སྲིད་སྤངས་ཏེ་ཡབ་ཀྱི་བསྟི་གནས་ཙན་་་་་
589



དན་གྱི་ནགས་སུ་སོང་བ་ན། དཔག་བསམ་ལྗོན་པས་ས་གཞི་གསེར་གྱིས་
བཀང་སྟེ་ནམ་མཁར་སོང་། དེར་རིག་པ་འཛིན་པའི་རྒྱལ་པོ་སྤྲིན་གྱི་བཞོན་
པ་དྲི་ཞིམ་སྤོས་ངད་ལྡང་ཞིང་། མེ་ཏོག་རབ་ཏུ་རྒྱས་པའི་ནགས་ཚལ་དུ་རྒྱུ་
བ་ན། དེ་ན་གསེར་ལས་གྲུབ་པའི་ལྷ་མོ་གོ་རིའི་གཟུགས་རིན་པོ་ཆེ་ལས་
གྲུབ་པ་ལ་མཆོད་པ་བྱས། དེ་ལ་རྨི་ལམ་དུ་ལྷ་མོ་གོ་རིས་ཁྱོད་རིང་བོ་མ་
ལོན་པར་རིག་པ་འཛིན་པའི་འཁོར་ལོ་བསྒྱུར་བས་ཁྱོད་ཀྱི་ལག་པ་ནས་་་་་་
འཛིན་པར་འགྱུར་རོ་ཞེས་ལུང་བསྟན་པས་བུ་མོ་མ་ལ་ཡ་ཅན་མ་འབངས་
མོ་བཅས་མཐོང་ནས་སྤྲིན་བཞོན་ཡ་མཚན་ཏེ་མདུན་དུ་ཕྱིན་པ་ན། རི་
དྭགས་མིག་ཅན་མ་བཞིན་དུད་ཅིང་རྒྱུད་མངས་འཕངས་པ་ནས་དལ་གྱིས་
བབས་ཏེ་གཉིས་ཀ་ཕན་ཚུན་གཅིག་ལ་གཅིག་ཆགས་པས་བལྟ་བར་གྱུར་ཏེ།
རིགས་རུས་སོགས་བག་ཕེབས་པའི་གཏམ་གྱི་སྦྱོར་བའི་སྐབས་ཕོ་ཉ་རྒན་་་་་
པོས་ཡབ་ཀྱི་དྲུང་དུ་ཤོག་ཅེས་སྨྲས་པ་ན། སྤྲིན་བཞོན་ལ་སེམས་ཆགས་
བཞིན་གྲོགས་མོ་ལ་གཏམ་སྨྲ་བའི་ཟོལ་གྱིས་གདོང་ཕྱིར་ཕྱོགས་ཏེ་ཟུར་མིག་
ཡང་ཡང་ལྟ་བཞིན་སོང་། རང་གི་གྲོགས་གཉེན་བཟང་ཞེས་པ་
གཞོན་ནུའི་དྲུང་དུ་འོངས་པ་ན། སྤྲིན་བཞོན་དེ་མངོན་འདོད་གསར་
བས་བཅིངས་ཏེ་ཆགས་པས་སེམས་གཡེངས་པ་མཐོང་ནས། སྐྱེས་བུ་བརྟན་
པ་ཁྱོད་ལྟ་བུ་ཡང་ཆགས་པའི་རྣམ་འགྱུར་དུ་གྱུར་པ་ཅི་ཞེས་དྲིས་པར།
གྲུབ་བདག་སྣ་ཚོགས་ནོར་གྱི་བུ་མོ་བྱེད་པོས་གཟུགས་གསར་དུ་བྲིས་པ་ལྟ་
བུ་མཐོང་བས་དགའ། ད་ལྟ་དེ་དང་བྲལ་བའི་རྣམ་འགྱུར་མངོན་དུ་གྱུར་
590



ཞེས་སྨྲས་པ་ན། དེས་བསོད་ནམས་དང་ལྡན་པ་རྣམས་ཀྱི་ཡིད་ལ་རེ་བའི་
དོན་གང་ཡིན་པ་ལག་རྩེ་ན་གནས་ཏེ། བུ་མོ་དེ་ཉིད་ཡབ་ཀྱིས་
ཁྱོད་ཀྱི་དོན་དུ་བསླངས་པར་སྣ་ཚོགས་ནོར་ཀྱིས་ཀྱང་སྐལ་བ་བཟང་ཞེས་་་་་
སང་ཉིན་སྟེར་བར་ཁས་བླངས་ཞེས་དབུགས་དབྱུང་། སང་ཉི་མ་ཤར་ཚེ་མ་
ལ་ཡ་ཅན་མ་རྒྱན་ཐམས་ཅད་ཀྱིས་བརྒྱན་པ་བླངས་ཏེ་བག་མའི་དགའ་སྟོན་
བསྒྲུབས་ནས་ཉི་མ་དྲུག་འདས། ཉིན་བདུན་པ་ལ་སྤྲིན་གྱི་བཞོན་པ་རྒྱ་
མཚོའི་འགྲམ་བལྟ་ཕྱིར་རྒྱུ་བ་ན། ཀླུ་གཞོན་ནུ་དུང་གི་གཙུག་མ་དང་བཅས་
མདུན་དེར་དུ་བ་མཐོང་བས། ཅི་ལ་ངུ་ཞེས་དྲིས་པར་མཁའ་ལྡིང་གིས་ཀླུ་
གཞན་ཐམས་ཅད་མི་འཇོམས་པའི་ཆེད་དུ་ཀླུའི་རྒྱལ་པོ་ནོར་ཅན་གྱིས་ཉིན་
རེར་གོས་དམར་གྱི་རྟགས་ཀྱིས་མཚན་པའི་ཀླུ་རེ་རེ་རྡོ་ལེབ་སྟེང་དུ་བཞག་་་་
ནས་སྟེར་བའི་རེས་མོས་བདག་གི་བུ་ལ་བབས་པ་ཡིན། འདི་སུས་སྐྱོབ་ཅེས་
སྨྲས་པའི་ཚེ་ནོར་རྒྱས་ཀྱི་ཕོ་ཉས་དུང་གཙུག་ལ་གོས་དམར་གཏད་དེ་རྡོ་ལ་
འཛེགས་ཤིག་ཅེས་ཟེར་བ་ན་རྒན་མོ་བརྒྱལ། སླར་འདུ་ཤེས་རྙེད་པ་ན། །
གོས་དམར་བདག་ལ་བྱིན་དང་། བུ་སྐྱོབ་ཕྱིར་མཁའ་ལྡིང་ལ་བདག་གི་ལུས་
སྦྱིན་ནོ་ཞེས་སྨྲས་པས། དེ་གཉིས་ཀས་ཁྱེད་རིན་པོ་ཆེ་ལྟ་བུ་རྩྭ་དང་
མཚུངས་པ་བདག་ལྟ་བུའི་དོན་དུ་ལུས་གཏོང་ག་ལ་འོས་སོགས་ནན་གྱིས་་་་་
བཟློག་ཀྱང་སྐུ་ལུས་སྦྱིན་པ་ལ་གཡོ་བ་མེད་པ་མཐོང་ནས་དགའ་སྟེ་སྤྲིན་་་་་
བཞོན་ལ་ཕྱག་བྱས་ནས་སོང་ངོ་། །དེར་གོས་དམར་མགོ་ལ་བཀབ་སྟེ་
རྡོའི་སྟེང་དུ་བསྡད་པའི་སྐབས་གཤོག་པའི་རླུང་གིས་ཆུ་གཏེར་འཁྲུག་པར་
།
591



བྱེད་ཅིང་ཉི་འོད་ལྟར་འབར་བའི་འདབ་ཆགས་འོངས་ཏེ་སྤྲིན་བཞོན་་་་་
རྒྱབ་ཏུ་སྡེར་མོའི་ལྕགས་ཀྱུས་བཏབ། དེའི་ཚེ་སྤྲིན་བཞོན་གྱིས་བདག་གི་
ལུས་འདི་སྡུག་བསྔལ་གྱིས་གདུང་བའི་འགྲོ་བ་རྣམས་བསྲུང་བའི་ཉེར་་་་་་་་
འཚོར་གྱུར་ཅིག་སྙམ་དུ་མཁའ་ལྡིང་གི་མཆུས་གཏུབ་ཀྱང་མི་མགཡོ་བར་་་་་
མཐོང་ནས་མཁའ་ལྡིང་གིས་ཀྱང་འདི་ཅི་སྙམ་དུ་སེམས་ཏེ་ངལ་གསོ་བའི་་་་་
སྐབས། ཧ་རིའི་ཙན་དན་གྱི་ནགས་སུ་སྤྲིན་གྱི་ཏོག་བཙུན་མོ་མནའ་མ་
བཅས་གནས་པའི་མདུན་དུ་སྤྲིན་བཞོན་གྱི་གཙུག་གི་ནོར་བུ་ཤ་ཁྲག་བཅས་
ལྷུང་བ་མཐོང་བས་དེ་རྣམས་བརྒྱལ། བརྒྱལ་སངས་པ་ན་ཐེ་ཚོམ་ཟོས་ཏེ་
སོང་བར་ཀླུ་དུང་གཙུག་མ་དང་བཅས་པར་འཕྲད་ནས། ཡབ་ལ་རྒྱུ་མཚན་
བརྗོད་སྤྲིན་བཞོན་གྱི་ལུས་ཉམས་པ་མཐོང་ནས་ཡང་བརྒྱལ། མ་ལ་ཡ་ཅན་
མས་རང་གི་བདག་པོའི་ལུས་དབྱིབས་ཙམ་ཡོད་པ་ལ་འཁྱུད་ཅིང་མེ་ལ་་་་་་
ལྕེབས་སོ་སྙམ་པ་དང་། སྤྲིན་ཏོག་གིས་བུ་ཁྱོད་ཀྱིས་ལུས་མི་བསྲུང་བར་
སྦྱིན་པའི་ལེགས་བྱས་ཅི་ཞིག་བྱས་ཞེས་སྨྲས་པ་ལ་བདག་གིས་ལུས་བཏང་་་་་
ནས་གཞན་ལ་ཕན་པ་བསྒྲུབ་པ་ཡིན་ཞེས་སྨྲས་པས་མཁའ་ལྡིང་འགྱོད་པ་་་་
སྐྱེས་ཏེ་བྱང་ཆུབ་སེམས་དཔའི་བསླབ་པ་ལྟར་ཀླུ་ཟ་བ་ལས་བཟློག དེར་
སྲེག་ཁང་བྱས་ཏེ་ཡབ་ཡུམ་ཐམས་ཅད་མེ་ལ་འཇུག་པར་རྩོམ་པ་ན་མ་ལ་ཡ་
ཅན་མས་སྨྲས་པ། ལྷ་མོ་གོ་རིས་བདག་འཁོར་ལོས་བསྒྱུར་བའི་དགའ་མར་
འགྱུར་ཞེས་མཆོག་སྦྱིན་པའང་བདེན་པ་མ་ཡིན་པར་འགྱུར། སྐྱེ་བ་ཕྱི་མ་
སྤྲིན་བཞོན་འདི་ཁོ་མོའི་བདག་པོར་གྱུར་ཅིག་ཅེས་བརྗོད་དེ་མེ་ཏོག་སྙིམ་པ་
592



，
གང་མེ་ལ་གཏོར་བ་ན་ལྷ་མོ་གོ་རི་ནམ་མཁའ་ལས་མངོན་སུམ་དུ་བྱོན་ཏེ་་་་
ཁྱོད་ཀྱི་བདག་པོ་འཚོ་བར་བྱའོ་ཞེས་གསུངས་ཏེ་བདུད་རྩིའི་ཆར་ཕབ་པས་
སླར་སོས། ནམ་མཁའ་ལྡིང་གིས་ཀྱང་བདུད་རྩིའི་ཆར་ཕབ་སྟེ་སྔར་བསད་
པའི་ཀླུ་ཐམས་ཅད་སོས་ཏེ་རྒྱ་མཚོར་སོང་། མཁའ་ལྡིང་དང་ཀླུ་སོགས་ཀྱིས་
སྤྲིན་བཞོན་ལ་བལྟ་བས་ངོམས་པ་མེད་པར་གྱུར། དེ་ནས་རྒྱལ་སྲིད་སྣ་
བདུན་ཡང་བྱུང་སྟེ། བརྒྱ་བྱིན་གྱིས་སྤྲིན་བཞོན་འཁོར་བསྒྱུར་དུ་དབང་
བསྐུར། དེ་དུས་ཀྱི་སྤྲིན་གྱི་བཞོན་པ་དེ་ནི་ང་ཡིན་ནོ་ཞེས་གསུངས་སོ། །
༈ སླར་ཡང་ཚིགས་སུ་བཅད་པའི་སྒོ་ནས་སྨྲས་པ། རྣམ་འདྲེན་རྒྱལ་
བའི་གསང་གསུམ་ཟླ་བའི་འོད། །རྙོག་བྲལ་སྐལ་བཟང་རྫིང་བུ་ཇི་སྙེད་
པར། །ཤར་བའི་ངོ་མཚར་གཏམ་གྱི་སྦྱོར་བ་ལས། །རྨད་བྱུང་དོན་གྱི་སྙིང་
བོ་འགའ་ཙམ་སྤེལ། ༡ །སྔ་དུས་སྐབས་གསུམ་ས་ལ་འཕོས་འདྲ་བར། །རབ་
གསལ་ཞེས་བྱ་སྙན་པའི་གྲགས་པ་ཅན། །གླང་ཆེན་ཁ་ལོ་པ་ཡི་ངག་ཚིག་
བརྡས། །བག་ཆགས་སད་པའི་ངོ་མཚར་འདི་ན་སྣང་། ༢ །ཨ་ཏིཥཱ་ཞེས་
ཕུན་ཚོགས་གྲོང་ཁྱེར་དུ། །དཔལ་སྡེ་ཞེས་གྲགས་སྦྱིན་པའི་སྙིང་སྟོབས་
ཅན། །བྱམས་བརྩེའི་རང་བཞིན་ངོམ་པས་སྐུ་ལུས་སོགས། །བཏང་བའི་
རང་བཞིན་འཛམ་གླིང་རྒྱན་དུ་ཆེ། ༣ །ག་བུར་ཞུན་མའི་མདངས་མཛེས་
གྲོང་ཁྱེར་དུ། །གཙུག་ན་རང་བྱུང་ནོར་བུས་མཛེས་པ་ཅན། །གཏོང་དཀའི་
རང་ལུས་རི་དྭགས་མིག་ཅན་སོགས། །མཁོ་རྒུ་ཕངས་མེད་སྦྱིན་པའི་ངོ་
མཚར་ལྟོས། ༤ །སྲིད་ཞིའི་དཔལ་འབྱོར་མ་ལུས་དུས་གཅིག་ཏུ། །མ་བཅོས་
593



ལྷུན་གྱིས་གྲུབ་པའི་ང་ལས་ནུ། །སུམ་རྩེན་གླིང་བཞི་བརྒྱ་བྱིན་སྟན་ཕྱེད་
ལ། །དབང་བསྒྱུར་སྙན་པ་བྲག་ཆ་ལྟ་བུར་བསྟན། ༥ །རྫོགས་ལྡན་དཔལ་
ཡོན་རྒྱས་པའི་གྲོང་ཁྱེར་དུ། །འཛམ་གླིང་དབང་བསྒྱུར་ཆོས་རྒྱལ་ཟླ་འོད་
དེས། །ཕྲག་དོག་དུག་གིས་མྱོས་པའི་བྲམ་ཟེ་ཡིས། །དབུ་ཡི་མེ་ཏོག་བསླང་
བའི་རེ་བ་བསྐངས། ༦ །གང་གི་འཕྲིན་ལས་ཉི་མའི་ཟེར་གཅིག་གིས། །བ་
ད་རི་ཡི་གླིང་ནས་དགོས་འདོད་ཆར། །ཅི་དགར་འཇོ་བའི་ནོར་བུ་རྒྱལ་
མཚན་རྩེར། །བཀོད་པས་ས་འཛིན་ཕུན་ཚོགས་གཏེར་དུ་བསྐྲུན། ༧ །རིན་
ཐང་བྲལ་བ་མུ་ཏིག་དོ་ཤལ་མཆོག །ལེན་པའི་རོ་ཧ་ཏི་ཀ་ལྔ་ལམ་འདས། །
སླར་ཡང་འཁྲི་ཤིང་གཞོན་ནུར་གྱུར་པ་ན། །སྣང་བརྙན་འཕྲིན་གྱི་སྒོ་ནས་
འདུལ་བར་མཛད། ༨ །ལུས་ཅན་སྡིག་པའི་གྲོགས་ཀྱིས་ཡིད་བསྒྱུར་ཏེ། །སྲེག་
བྱེད་མེ་འོད་འཁྱིལ་བའི་གཏིང་ཟབ་ཁར། །ཞབས་བཀོད་པད་མཚོར་གྱུར་
པ་མཐོང་ཙམ་གྱིས། །དཔལ་སྦས་ཡིད་ཀྱི་རྙོག་མ་དྭངས་པར་བྱས། ༩ །
བསོད་ནམས་འབྲས་བུ་ཡོངས་སྨིན་མེ་སྐྱེས་ཀྱིས། །ལྷ་ཡི་དཔལ་འབྱོར་མྱོང་
བ་ལུང་བསྟན་ཚེ། །མུ་སྟེགས་རྫུན་གྱིས་མཆེད་ཟླར་འགྲན་པ་ན། །མེ་
འཁྱེར་ཉི་མའི་འོད་ཀྱིས་མུན་པར་བྱས། ༡༠ །ལྗོན་ཤིང་བསིལ་གྲིབ་པདྨོའི་
མཚོ་འགྲམ་དུ། །སྣ་ཚོགས་ལས་ཀྱི་ཚོན་མདངས་བཀྲ་བ་ཡི། །འགྲོ་བའི་
བདེ་སྡུག་མངལ་ནས་འབྱུང་ཚུལ་སོགས། །དེར་འཁོད་སྐལ་ལྡན་ཡིད་ལ་རི་
མོར་བྲིས། ༡༡ །མངོན་འདོད་ལྕགས་ཀྱུས་བཏབ་པའི་མཛེས་དགའ་བོར། །
འཇིགས་རུང་དམྱལ་གནས་ཡིད་འཕྲོག་ལྷ་མོ་བསྟན། །འདོད་ལ་འདུན་
594



པའི་ཆགས་བྲལ་གདམས་ངག་གིས། །སྨིན་བྱས་དགྲ་བཅོམ་ཐོབ་པའི་ཚུལ་
འདི་རྨད། ༡༢ །བསམ་སྦྱོར་དུག་ཚེར་འཆང་བ་འཕགས་སྐྱེས་པོས། །སྔོན་
བསགས་ལས་ཀྱིས་ལྷན་ཅིག་བསྡུས་པ་ཡི། །ཤཱཀྱའི་ཚོགས་རྣམས་རྨེག་མེད་
བྱས་པའི་མཐར། །མཐོང་ཆོས་མངོན་གྱུར་དམྱལ་བར་ལྟུང་བར་གསུངས། ༡༣།
རྫུ་འཕྲུལ་སྟོབས་ཀྱིས་དྲེགས་པའི་འཕྲོག་མ་དེས། །གྲོང་ཁྱེར་བྱིས་པའི་
སྲོག་ལ་རྒོལ་བ་ན། །བུ་ཆུང་དགའ་བྱེད་སྦས་ནས་ཐབས་མཁས་ཀྱིས། །
གནོད་སྦྱིན་སྡིག་པའི་ལས་ལས་ལྡོག་པར་བྱས། ༡༤ །ཕྲག་དོག་དུག་གི་མེ་
ཆེན་འབར་བ་ཡིས། །རང་རྒྱུད་བསྲེག་པའི་མུ་སྟེགས་སྟོན་པ་དྲུག །ཆོ་
འཕྲུལ་དུ་མས་ཐུལ་བར་མ་གྱུར་པ། །རྡོ་རྗེ་འཛིན་པས་ས་ཡི་ཁུང་བུར་
བདས། ༡༥ །ཡོངས་འདུའི་འཁྲི་ཤིང་རྒྱས་པའི་དགའ་ཚལ་དུ། །ལེགས་
བྲིས་ཚོགས་ལ་བདུད་རྩི་སྦྱིན་པ་ན། །མི་རྣམས་གསོལ་བཏབ་རེ་བ་འབྲས་
ལྡན་ཕྱིར། །ལྷ་ལས་བབས་པའི་ངོ་མཚར་འགྲོ་ལ་ངོམ། ༡༦ །རྩལ་སྟོབས་
གྲགས་པས་སྙེམས་པའི་རྒྱུད་རྣམས་ཀྱིས། །དབྱིག་ལྡན་འགྲམ་དུ་སྒྱུ་རྩལ་
འགྲན་པ་ན། །བྲུག་དེ་ངེས་པར་ཚངས་པའི་འཇིག་རྟེན་པར། །འཕངས་
མཐར་རྒྱུད་རྣམས་བདེན་པའི་ས་ལ་བཀོད། ༡༧ །གདེངས་ཅན་གཙུག་ཏུ་
ཞབས་སྐྱེས་པདྨོ་བཀོད། །མང་བཀུར་དུས་སུ་རིན་ཆེན་མཆོད་སྡོང་
བཞེངས། །དད་ལྡན་མིག་ལ་སྣང་བའི་དཔལ་རབ་བྱིན། །མ་འོངས་འཁོར་
བསྒྱུར་བྱམས་པ་ལུང་ཡང་བསྟན། ༡༨ །སྦྱིན་པའི་འབྲས་བུ་ཐོས་ཚེ་གསལ་
རྒྱལ་གྱིས། །སྣང་གསལ་ཕུལ་སྐབས་དད་ཅན་དབུལ་མོ་ཡི། །མར་མེ་ཡུན་
595



རིང་གནས་ཚེ་བྱང་ཆུབ་ཏུ། །ལུང་བསྟན་མེ་ལོང་བཞིན་གྱི་སྐྱེས་རབས་
གསུངས། ༡༩ །རྣམ་འདྲེན་འོད་མའི་ཚལ་ན་བཞུགས་པའི་ཚེ། །ཉན་ཐོས་
མཆོག་གྱུར་དགྲ་བཅོམ་ཤཱ་རིའི་བུ། །ལེགས་བྱས་ས་བོན་ཡང་ཡང་བཏབ་
པའི་འབྲས། །ཡོངས་སྨིན་རབ་ཏུ་བྱུང་བའི་ཚུལ་དེ་བསྔགས། ༢༠ །གསེར་
སྦྱངས་རྣ་རྒྱན་བྱེ་བ་འབུམ་རི་བ། །ནོར་བུའི་གླིང་དུ་གཅིག་པུར་འཁྱམས་
པ་ན། །དགེ་སྡིག་ལས་ཀྱི་འབྲས་བུ་མཐོང་ཐོས་སུ། །གྱུར་པའི་ཕོ་ཉ་བྱས་
མཐར་དགྲ་བཅོམ་ཐོབ། ༢༡ །ཚེ་རབས་སྔ་མ་རབ་མཛེས་མེ་ཏོག་གིས། །
རང་སངས་རྒྱས་ལ་མཆོད་པའི་བསོད་ནམས་མཐུས། །ས་ཧ་ཀ་རའི་ལྗོན་པ་
ལས་བལྟམས་པའི། །ཡིད་འཕྲོག་ཨ་མྲ་སྐྱོང་མས་རང་གཟུགས་ངོམ། ༢༢ །
སྦྱིན་པའི་གྲགས་པ་ནམ་མཁའི་མཐར་སོང་བས། །རྒྱལ་བྱེད་ཚལ་ཞེས་
གྲགས་པའི་འཛིན་མའི་གཞིར། །གཙུག་ལག་ཁང་བཟང་བསྐྲུན་པའི་བསོད་
ནམས་དེ། །ད་ལྟ་མ་ཡིན་དུས་གསུམ་དག་ཏུ་གོམས། ༢ ༣ །ཡབ་སྲས་མཇལ་
ཕྱིར་ལྷ་ཡི་ལམ་ཡངས་པོར། །ཆུ་འཛིན་དལ་གྱིས་རྒྱུ་བཞིན་ཕེབས་པ་ན། །སྐྱེ་
རྒུའི་མིག་ལ་སྣང་བའི་དཔལ་བྱིན་པས། །ཁྲི་ཕྲག་བཅུ་གསུམ་བདེན་པའི་ས་
ལ་བཀོད། ༢༤།འགྲོ་བ་ཐམས་ཅད་སྒྲོལ་བའི་མགོན་པོ་རུ། །གྱུར་ཚེ་བྱམས་
བརྩེས་ཐུགས་རྒྱུད་བསྐུལ་བ་ན། །གཅེས་པའི་ནོར་དང་ཕངས་པའི་སྲས་ལ་
སོགས། །སྦྱིན་པའི་ངོ་མཚར་གཏམ་གྱིས་ཡིད་རབ་སིམ། ༢༥ །ཚོགས་གཉིས་
ཟླ་བའི་དཀྱིལ་འཁོར་རྫོགས་པ་ན། །མངོན་པར་འབྱུང་འདོད་རི་བོང་
མཚན་མའི་གཟུགས། །ཡབ་གཅིག་བཀོད་པའི་སྤྲིན་གྱིས་སྒྲིབ་འདོད་
596



ཀྱང་། །ཐུགས་བསྐྱེད་འོད་བརྒྱ་འགྱེད་པ་སུ་ཡིས་འགོག ༢༦ །བླ་ན་མེད་
པའི་བདུད་རྩི་བརྙེས་པའི་སླད། །མི་འགྱུར་རྡོ་རྗེའི་གདན་ལ་ཞབས་བཀོད་
ཚེ། །མ་ཐོག་ནོར་འཛིན་བུ་མོ་ངལ་བ་ན། །བདུད་ཀྱི་དམག་དཔུང་འོང་བ་
བཅོམ་པར་བྱས། ༢༧ །ཨེ་མ་ཀུན་མཁྱེན་གང་ལས་འཁྲུངས་པ་ཡི། །འོད་
གསལ་ལྷ་ལས་འཕོས་པ་མང་བཀུར་ནས། །རིམ་བཞིན་བརྒྱུད་པའི་ཤཱཀྱ་བྱུང་
བའི་རིམ། །དེར་ཚོགས་ཀུན་ལ་མོའུ་འགལ་བུ་ཡིས་བསྙད། ༢༨ །གྲོ་བཞིན་
དུས་སུ་མངལ་ལས་གྲོལ་བའི་ཚེ། །རིན་ཆེན་བྱེ་བ་ཉི་ཤུས་དགའ་སྟོན་
བསྒྲུབས། །ན་ཚོད་དར་ལ་བབས་ཚེ་ལེགས་བྲིས་ཟས། །ཕུལ་ཏེ་དགྲ་བཅོམ་
ཐོབ་པའི་སྔོན་རབས་གསུངས། ༢༩ །ཅི་མཛད་ཟོག་ཏུ་མཐོང་བ་ལྷས་བྱིན་
གྱིས། །རིང་ནས་ཆད་པའི་གླང་བོ་ནོར་སྐྱོང་དེ། །སྤྲུལ་བའི་མེ་དང་སེངྒེས་
འདུལ་མཛད་ནས། །སྡོམ་བཞིའི་སྒྲ་ཐོས་ཐར་བའི་ལམ་བཟང་རྙེད། ༣༠ །
འདོད་སེམས་རྨོངས་པས་སྒྲིབ་པའི་དུས་ཀྱིས་ས། །བཟོད་པའི་གོ་གྱོན་དྲང་
བོར་སྨྲ་བ་དེའི། །སྐུ་ལུས་མེ་ཏོག་འདབ་མ་བཅད་པ་ན། །ཁྲོ་སེམས་མེད་
པར་བདེན་པའི་ཚིག་གིས་གསོས། ༣ ༡ །ཐུགས་རྒྱུད་སྙིང་རྗེའི་ག་བུར་བདུད་
རྩིའི་ཆབ།: །ཡོངས་བྲན་གསེར་གྱི་ལོགས་སུ་གྱུར་བ་ན། །ཆུས་ཁྱེར་མི་ཞིག་
བཅིངས་གྲོལ་གསང་བར་གདམས། །དྲིན་ལན་ལོག་འཇལ་ཕན་པའི་གྲོགས་
སུ་གྱུར། ༣༢ །མི་དགེ་བྱ་བར་བརྩོན་ལ་མངོན་ཞེན་པས། །ཡོན་ཏན་ནོར་
བུའི་རྒྱན་མཛེས་དགེ་བྱེད་ཀྱི། །མིག་དབང་ཕྲོགས་ཀྱང་བདེན་བརྗོད་སླར་
གསོས་ཏེ། །རྒྱལ་སྲིད་བསྐྱངས་པའི་གྲགས་པ་སྲིད་ན་སྙན། ༣༣ །ཕན་
597



འདོད་ལྷག་བསམ་གཞན་ལས་ཁྱད་པར་དུ། །འཕགས་པའི་སྙིང་བརྩེའི་ལོ་
མ་རབ་རྒྱས་པ། །གྱ་གྱུའི་སེམས་ལྡན་བུད་མེད་གཡོ་འཕྲུལ་གྱིས། །རྒྱལ་སྲིད་
ཐོབ་ཀྱང་ཆགས་བྲལ་བརྟུལ་ཞུགས་བཟུང་། ༣༤ །རིན་ཆེན་སྣ་ཚོགས་ལས་
གྲུབ་ལྷུན་པོའི་སྤོར། །གནས་བཅས་དགའ་བོ་ཉེར་དགའི་དུག་རླངས་ཀྱིས། །
བསམ་གཏན་པ་རྣམས་ཉམ་ཐག་བྱས་པའི་ཚུལ། །ཞུས་ཚེ་མོའུ་འགལ་
བཏང་ནས་འདུལ་བར་བྱས། ༣༥ །ས་བདག་ཀླུ་རྒྱལ་ཁྲོས་ཚེ་རྡོ་མཚོན་ཆར། །
ཐུགས་རྗེའི་དྲོད་ཀྱིས་མེ་ཏོག་ཆར་དུ་བསྒྱུར། །ལེགས་བྱིན་ཞེས་བྱ་དགེ་བའི་
བསམ་པ་ཅན། །བཙོན་ར་ལས་གྲོལ་ཐར་བའི་ཐེམ་སྐས་བཙུགས། ༣༦ །
དྲང་སྲོང་འགའ་ལ་རྐང་འཐུང་ལྷ་ཡི་ཟས། །ཅི་དགར་བསྟབས་ཏེ་སྔོན་བྱུང་
སྨྲས་པའི་གཏམ། །གདེངས་ཅན་ཐོས་འཛིན་བུ་གར་སོན་པ་ན། །ཁང་
བཟང་བརྩིགས་ནས་བསྟན་ལ་སྲི་ཞུ་བགྱིས། ༣༧ །འབྱོར་ལྡན་ནོར་བུ་ལེན་
ལ་དཔའ་བ་དེས། །ཆུ་གཏེར་ངོགས་སུ་དཔལ་རྐང་གཅོད་པ་ན། །གནོད་
སྦྱིན་དྲག་པོས་རླུང་བཏང་གང་པོ་ཡིས། །ཞི་བྱས་ཙན་དན་མཆོག་གི་ཁང་
བཟང་བསྐྲུན། ༣༨ །སྔོན་རབས་དྲན་ནས་རྒྱལ་སྲིད་ཆགས་བྲལ་ཞིང་། །
སྐུགས་པ་འཕྱེ་བོའི་རྫུ་ལ་བརྟེན་པ་དེས། །དབེན་པའི་ནགས་སུ་ཚངས་སྤྱོད་
བསྲུང་བའི་ཚེ། །འཁོར་རྣམས་གསོག་འཇོག་བྱས་པའི་ལས་ལས་ལྡོག ༣༩ །
སྡོམ་བརྩོན་བཟོད་པ་དགའ་བར་གྱུར་པ་ན། །རྩོད་ལྡན་རྒྱལ་པོས་ཡན་ལག་
དུམ་བུ་རུ། །བཅད་ཚེ་ཁྲོ་སེམས་མེད་པའི་བདེན་ཚིག་གིས། །སླར་ཡང་
གསོས་པའི་ངོ་མཚར་བསམ་ལས་འདས། ༤༠ །སྡིག་པའི་གྲོགས་ཀྱིས་བསྒྱུར་
598



ནས་དགེ་སྦྱོང་ལ། །ཚིག་རྩུབ་མཚོན་གྱིས་བསྣུན་པའི་སེར་སྐྱ་དེ། །ལས་ཀྱི་
ལྷག་མས་འཇིགས་རུང་ཉ་ཆེན་དུ། །སྐྱེས་གསུངས་འབྲས་བུ་ངན་པ་དག་
པར་བྱས། ༤༡ །སྡེ་བཞིས་མངོན་མཛེས་ཡུལ་གྲུར་ས་བདག་ཟུང༌། །མ་
མཐོང་མཛའ་བོར་གྱུར་ནས་སྐྱེས་བསྐུར་ཚེ། །ཨུ་དཱ་ཡཱ་ནས་སྣང་བརྙན་
མཐོང་ཙམ་གྱིས། །ཡིད་ལ་བསིལ་བའི་དཔལ་སྦྱིན་དགྲ་བཅོམ་ཐོབ། ༤༢ །
བསོད་ནམས་འབྱོར་བ་སྐབས་གསུམ་དབང་བོ་ལ། །ཉེ་བར་འཁུ་བའི་
གཞོན་ནུ་མཁས་པ་དེ། །ངེས་འབྱུང་ཚུལ་ཁྲིམས་པདྨོའི་སྦུབས་བཞིན་
གཙང་། །སེམས་མེད་ལས་རུང་གྱུར་མཐོང་དགྲ་བཅོམ་ཐོབ། ༤༣ །སྦྱིན་ལ་
དཔའ་བ་ཆོས་རྒྱལ་གསེར་མདོག་དེས། །བང་མཛོད་མ་ལུས་འགྲོ་ལ་གང་
འདོད་སྦྱིན། །རང་ལུས་འཚོ་བའི་ཟས་ཀྱང་རང་རྒྱལ་ལ། །ཕུལ་བའི་ལེགས་
བྱས་རླབས་ཕྲེང་མཁའ་ལ་འཕྱུར། ༤༤ །གང་ཞིག་རིན་ཆེན་གསེར་གྱི་ལག་
པ་ལས། །ཉིན་བཞིན་རིན་ཆེན་གཉིས་པ་བབས་པའི་ཚོགས། །ཚོམ་བུར་
སྤུངས་པའི་ངོ་མཚར་དགེ་བ་ཅན། །རབ་བྱུང་སྔོན་རབས་བདེན་པའི་ཚིག་
གིས་གྲོལ། ༤༥ །སྡིག་ཅན་བདུད་ཀྱིས་བསླུས་པའི་མ་སྐྱེས་དགྲས། །མཆོག་ཏུ་
བཀུར་འོས་ཕ་དེ་བསད་པ་ན། །ཐུབ་པས་རྗེས་བཟུང་གཏེར་གྱི་བདག་པོ་
རུ། །གྱུར་ནས་དྲིན་གཟོའི་མཆོད་པ་དཔག་མེད་བྱས། ༤༦ །འཇིགས་རུང་
བསྐལ་པའི་མེ་ཆེན་མཛའ་གྲོགས་སུ། །སྔོན་དང་ད་ལྟར་འགུགས་པའི་ལྷས་
བྱིན་དེ། །བྱས་ཤེས་མི་ཤེས་མཆེད་ཟླར་གྱུར་པ་ན། །ངན་སྤྱོད་ཡོན་ཏན་ངོམ་
པའི་གྲོགས་སུ་གྱུར། ༤༧ གདེངས་ཅན་མཁའ་ལས་བགྲོད་དེ་གསལ་རྒྱལ་
599



ལ། །སྣ་ཚོགས་མཚོན་ཆར་ཕབ་པ་བཟའ་བཏུང་དང་། །སཱ་ལའི་སྡོང་བུའི་
ལྗོན་བཟང་གང་བཙུགས་པ། །བུར་ཤིང་གྱུར་པའི་ལེགས་བྱས་ཐུབ་པས་
གསུངས། ༤༨ །ཀླུ་ཡི་སྲས་མཆོག་འཛམ་གླིང་རྒྱལ་པོ་ཆེ། །དོན་ཀུན་གྲུབ་
པར་འཕོས་ཚེ་དབུལ་བོའི་ཚོགས། །མང་དུ་མཐོང་བས་གཞན་ཕན་ལྷག་
བསམ་གྱིས། །གང་མཁོ་ཆར་དུ་འབེབས་པའི་ནོར་བུ་བསྒྲུབས། ༤༩ །སྲིད་
ཞིའི་མཛེས་སྡུག་རྫོགས་པའི་གླང་བོ་ཅན། །ལྷན་ཅིག་སྐྱེས་པའི་གསེར་གྱི་
གཉིས་འཐུང་དབང་། །རིན་ཆེན་མཆེ་བ་ཟུང་གཅིག་ལ་སོགས་པས། །རྒྱལ་
པོ་ཡ་མཚན་འདོད་པའི་རེ་བ་བསྐངས། ༥༠ །ཚེ་རབས་པདྨོའི་ཕྲེང་བ་དུ་མ་
རུ། །མཆོག་ཟུང་རྫུ་འཕྲུལ་འགྲན་པའི་ངོ་མཚར་གཏམ། །ལས་བཅུ་སྤྱད་
པའི་འབྲས་བུ་བརྣག་དཀའ་བ། །མྱོང་བའི་ངང་ཚུལ་དགེ་སློང་དག་ལ་
འདོམས། ༥༡ །སྡེ་བཞིའི་དཔལ་གྱིས་མཛེས་པའི་གྲོང་ཁྱེར་དུ། །རྨད་བྱུང་
ཡོན་ཏན་ཐུགས་རྒྱུད་བདུད་རྩིའི་ཆུས། །ཡོངས་སུ་བལྟམས་པའི་བུ་མོ་གསེར་
ལྡན་མས། །སྒྱུ་ལུས་དཔག་མེད་སྦྱིན་པས་གྲགས་པ་རྒྱས། ༥༢ །བསོད་ནམས་
འབྱོར་བའི་དཔལ་གྱིས་མི་དམན་པ། །མི་བཟད་སྡིག་པའི་ལས་ལ་རབ་
འཇིགས་ནས། །གཡུ་ལོ་རྒྱས་པའི་ནགས་སུ་འཁྱམས་པ་ན། །རང་གཞན་བརྗེ་
བའི་ཉམས་ལེན་མཐར་ཕྱིན་མཛད། ༥༣ །ཚེ་རབས་དུ་མར་གོམས་པའི་
ལེགས་བྱས་ཀྱིས། །ས་ཡི་བདག་པོ་ལེགས་བཤད་འཚོལ་གྱུར་ཚེ། །རྔོན་པའི་
ངག་རྒྱུ་གྲོལ་ཕྱིར་རང་ལུས་ཀྱང་། །ས་འཛིན་རྩེ་ནས་འཕངས་པ་སུ་ཡིས་
ནུས། ༥༤ །ལེགས་བྲིས་སྲིད་འབྱོར་འགྲན་ཟླར་མངོན་ཆས་པའི། །གྲོང་ཁྱེར་
600



---
དབང་ཆེན་ལྡན་དུ་སེམས་ཅན་སྨན། །མཐོང་ཐོས་དྲན་རེག་ཙམ་གྱིས་ནད་
རིགས་ཀུན། །མིང་གི་ལྷག་མར་བྱས་པ་ཁྱོད་དུ་ངེས། ༥༥ །འོད་ཟེར་རྒོད་པ་
ནོར་བུའི་བ་གམ་དུ། །གྲགས་པའི་སྤྲིངས་ཡིག་ཕྱོགས་མཐར་སོན་པ་ཡིས། །
གཞན་སྐྱོབ་རང་ཤ་ཆུ་རྒྱུས་རུས་པ་སོགས། །ཐམས་ཅད་སྟེར་བ་མ་བཟོད་
ས་འཛིན་གཡོས། ༥༦།གང་སྐུ་གསེར་གྱི་འོད་སྣང་འབར་བ་དེས། །བ་གླང་
སྐྱོང་ཞེས་གྲགས་པ་ཀླུ་ཡི་སེམས། །བསྒྱུར་ནས་མངོན་འདོད་དྲེགས་པ་རབ་
བཅོམ་སྟེ། །བྱང་ཆུབ་སྒྲུབ་པའི་རྩ་བ་བསླབ་གཞི་བཟུང་། ༥༧ །གདུལ་བྱ་
འདུལ་བའི་ཐབས་ལ་ཉེར་དགོངས་ནས། །མར་མེ་མཛད་སོགས་འདས་པའི་
སངས་རྒྱས་ཀྱི། །རིན་ཆེན་འོད་འབར་མཆོད་རྟེན་དཔག་མེད་བཞེངས། །
གནོད་སྦྱིན་གཏུམ་པོ་མང་དག་བཏུལ་ཞེས་གྲགས། ༥༨ །རྨུགས་འཛིན་
གྲགས་པ་ཟིལ་གྱིས་གནོན་ནུས་པའི། །བསོད་ནམས་སྟོབས་ཞེས་དམན་ལ་
སྙིང་བརྩེ་བས། །བརྒྱ་བྱིན་ལོང་བའི་གཟུགས་ཅན་མིག་དབང་གིས། །ཚིམས་
བྱས་སླར་ཡང་སོས་ལ་ཅིས་མི་དད། ༥༩ །ཀུ་ལ་ལ་ཞེས་གྲགས་པའི་མཛེས་ལྡན་
མིག །གཡོ་ཅན་རྫུན་ཡིག་ཕོ་ཉས་ཕྲོགས་ན་ཡང་། །དགྲ་གཉེན་ཀུན་ལ་བྱམས་
སེམས་མཉམ་པའི་ཚུལ། །བརྗོད་ཚེ་མིག་ལྡན་གྱུར་པ་འདི་ངོ་མཚར།༦༠།
སྣ་ཚོགས་ལས་ཀྱི་ཚོན་མདངས་བཀྲ་བ་ཡི། །བྱེ་ཚན་འཇིགས་པས་ཉེན་
པའི་ཀླུ་གཞོན་ནུས། །གང་གི་ཞབས་པད་གཙུག་ཏུ་སོན་པ་ན། །བསིལ་བའི་
དཔལ་བྱིན་འབྱུང་འགྱུར་ལུང་ཡང་བསྟན།༦༡ །འོད་སྲུངས་བསྟན་ལ་
ཚངས་པར་སྤྱད་པའི་འབྲས། །ཞིང་ལས་འཚོ་བར་གྱུར་ཚེ་སྨིན་པའི་
༧
601



.
འབྲས། །གང་བཏབ་མྱུ་གུ་གསེར་དུ་གྱུར་པའི་འབྲས། །དཀོན་མཆོག་མཆོད་
པའི་ཡོན་དུ་ཡང་ཡང་སྦྱར། ༦༢ །ཆུ་གཏེར་གནོད་པ་ཅན་གྱི་ཀླུང་འགྲམ་
དུ། །སྨོན་ལམ་མཐུ་བརྟས་གྲགས་པའི་དཔལ་བྱིན་པ། །ལུས་ཕྲའི་ཚོགས་
རྣམས་མི་གཙང་རང་བཞིན་དུ། །མཐོང་བས་ངེས་འབྱུང་ཚུལ་ཁྲིམས་བརྟུལ་
ཞུགས་བརྟན། ༦༣ །བཅུ་གཉིས་བདག་པོའི་འོད་ལྟར་མཛེས་པ་ཡི། །འོད་
སྲུངས་ཆེ་དང་ཤཱཀྱའི་བཟང་མོ་ཟུང་། །ལྷན་ཅིག་གནས་ཀྱང་ཚངས་སྤྱོད་
ཁུར་འཛིན་པ། །དེང་དུས་ས་གསུམ་བཙལ་ཀྱང་རྙེད་ནུས་མིན།༦༤།སྔོ་
སངས་མཁའ་ལ་བགྲོད་པའི་མི་འམ་ཅི། །དབང་མེད་འགུགས་པའི་ལྕགས་
ཀྱུས་དྲངས་པ་ན། །ལྷ་ཡི་དབང་བོ་དང་མཚུངས་ནོར་བཟང་ནི། །ངོ་མཚར་
འཕྲུལ་གྱིས་ཐོབ་པ་སུ་ཡིས་བཤོལ། ༦༥ །ནམ་ཞིག་ནགས་ན་གནས་པའི་
དཀའ་ཐུབ་པས། །ཉེ་བར་བསྐྱངས་པའི་གསེར་མདོག་རྭ་གཅིག་པ། །ཀ་བྱ་
བུ་མོའི་མཚར་སྡུག་རྩེད་འཇོ་དང་། །བཅུད་ལྡན་ཟས་ཀྱིས་དབང་མེད་
ཕྱོགས་སུ་བཀུག ༦༦ །གཞོན་ནུ་རྒྱལ་པོའི་སྲས་གྱུར་སྙན་ངག་མཁན། །
མཛེས་སྡུག་ཕུལ་ཕྱིན་སྒྱུ་མའི་གཟུགས་ཅན་དུ། །བསྒྱུར་ལ་མངོན་ཞེན་ཕུ་བོ་
བསད་པའི་མཐུས། །རྒྱལ་སྲིད་ཅོད་པན་ཐོབ་ཀྱང་སྡིག་པའི་ལས། ༦༧ །
གཞན་དོན་ཁུར་ཆེན་འདེགས་བཟོད་དགེ་འདུན་སྲུངས། །གདེངས་ཅན་
ཁང་བར་དམ་ཆོས་བསྟན་པའི་མཐར། །རང་རང་ལས་ཀྱི་འབྲས་བུ་མྱོང་
བའི་ཚུལ། །མངོན་སུམ་ཚད་མས་གཞལ་ལ་ཅིས་མི་སྐྲག ༦༨ །འཛིན་མའི་
ཁྱོན་དུ་ཡན་ལག་བཀོད་པའི་སར། །དྲི་མེད་པདྨའི་འདབ་མ་བཞད་པ་
602



ཅན། །གཞན་སྐྱོན་ཕྲ་མའི་འཐོར་རླུང་སྤྲོས་ན་ཡང་། །སླར་ཡང་ས་བདག་
བྱམས་པས་སྐྱོང་ལ་ལྟོས། ༦༩ །བགྲང་ཡས་བསོད་ནམས་མཛོད་འཛིན་ཆོས་
ཀྱི་རྒྱལ། །གང་དེས་རིང་བསྲེལ་མཆོག་གིས་ཉེར་གཏམས་པའི། །མཆོད་རྟེན་
དཔག་མེད་བཞེངས་པའི་རབ་གནས་ཚེ། །དགྲ་བཅོམ་ཉི་འོད་སྒྲིབ་བཞིན་
མཁའ་ལ་བྱོན། ༧༠ །ཁ་ཆེ་ཞེས་གྲགས་འཛིན་མའི་དཀྱིལ་འཁོར་དུ། །ཐུབ་
བསྟན་ཉི་མ་གུང་དུ་འཁྱིལ་བ་ན། །དུག་ཅན་ཀླུ་ཡི་མཚོན་ཆར་མེ་ཏོག་
བྱས། །བཀོད་པ་ལུས་ཀྱི་རྫུ་འཕྲུལ་ཅི་ཡང་བསྟན། ༧༡ །དཔལ་འབྱོར་སྒྱུ་
ཚུལ་བྱང་བ་མཆེད་གཉིས་ཀྱིས། །དགྲ་བཅོམ་ཤ་ནའི་གོས་ཅན་མཐོང་བ་
ན། །བཀུར་སྟི་བགྱིས་མཐར་སྔོན་རབས་དྲིས་པའི་ལན། །གོས་བཟང་ཆགས་
བྲལ་གདམས་པའི་མཆོག་ཅིག་སྦྱིན། ༧༢ །ནམ་ཞིག་ཐུབ་བསྟན་སྲོག་འཛིན་
ཉེར་སྦས་འཁོར། །འབྲས་བཞི་ཐོབ་པའི་མཁས་མང་འདུས་པ་ན། །བདུད་
ཀྱིས་བར་ཆད་གཡེང་བའི་ལས་བརྩམས་ཀྱང་། །འཕྲིན་ལས་ཉི་འོད་ཕོག་པ་
སུ་ཡིས་འགོག ༧༣ །དེད་དཔོན་ནོར་ཐོབ་ཀླུ་ཡིས་མ་བཟོད་པར། །མི་
མཐུན་རླུང་གིས་གྲུ་གཟིངས་ཞིག་པ་ན། །དགེ་འདུན་མཆོད་པའི་བསོད་
ནམས་གཟུགས་ཅན་དུ། །གྱུར་ཚེ་སྤྲིངས་ཡིག་ཇི་བཞིན་ནོར་ཀུན་ཕུལ། ༧༤།
གཏོང་བས་མཛེས་པའི་ཆོས་རྒྱལ་མྱ་ངན་མེད། །ལྔ་བའི་ལམ་དུ་ཐེག་པར་ཉེ་
བ་ན། །རིན་ཆེན་གསེར་གྱིས་མཆོད་པའི་ཐབས་མཁས་འཕྲུལ། །ས་གཞི་
ཕུལ་བའི་ལེགས་བྱས་ཟད་པ་མེད། ༧༥ །ཐུབ་ཞལ་གསེར་གྱི་པདྨོ་ལས་
འོངས་པའི། །རྟེན་ཅིང་འབྲེལ་འབྱུང་ངོ་མཚར་གཏམ་གྱི་དྲི། །ཕྱོགས་སུ་
603



འཐུལ་བས་འཁོར་བའི་ངང་ཚུལ་ལ། །བསམ་པས་བདེ་ལ་རོལ་པ་བགྲང་
ལས་འདས། ༧༦ །ཏིང་འཛིན་བདེ་ལ་གཞོལ་བའི་བསམ་གཏན་པར། །དུག་
གསུམ་ཆང་གིས་མྱོས་པའི་བི་དུ་རས། །མཚོན་གྱིས་བསྣུན་པའི་འབྲས་བུ་མི་
ཟད་པ། །མྱོང་བའི་ལས་ཀྱི་ལྷག་མ་མངོན་སུམ་བསྟན། ༧༧ །སྔ་དུས་རྒྱལ་བ་
འོད་སྲུངས་བསྟན་པ་ལ། །མཁའ་ལྡིང་ཀླུ་གཉིས་བསླབ་གཞི་བླང་བའི་
ཚུལ། །ཐོས་ཚེ་དྲང་སྲོང་ཀེ་ན་ཀ་ལ་སོགས། །ཐེག་མཆོག་ལམ་བཟང་འཁྲིད་
པའི་དེད་དཔོན་མཛད། ༧༨ །འགྲོ་ལ་ཕན་པའི་འཕྲིན་ལས་རླབས་ཀྱི་
ཕྲེང་། །དུས་ལས་ཡོལ་མེད་འཁོར་བའི་འཇིགས་པ་ལས། །སྐྱོབས་ཞེས་རྐང་
གཉིས་ཚོགས་ལ་མཚོན་པའི་བརྡར། །ལྷུང་བར་ངེས་པའི་བརྒྱ་བྱིན་རྗེས་སུ་
བཟུང་། ༧༩ །བརྩེ་བའི་རང་བཞིན་ཁོང་ནས་རྡོལ་བ་ཡིས། །དབང་ཆེན་སྡེ་
ཞེས་གྲགས་པའི་དྲུང་ན་མོར། །གཉིས་སྐྱེས་འདོད་པའི་གཏམ་དག་བརྗོད་
པ་ན། །རེ་བ་རྫོགས་ཕྱིར་རང་ལུས་ཁྱོད་ཀྱིས་སྦྱིན། ༨༠ །འགྲོ་རྣམས་རབ་ཏུ་
དགའ་བའི་གླུ་དབྱངས་ལ། །མཁས་གྱུར་བཟང་པོའི་རྗེས་སུ་འཇུག་པའི་
སླད། །རང་འདྲ་རྒྱུད་མངས་སྟོང་ལྡན་སྤྲུལ་བའི་ཚེ། །སྙེམས་པའི་དྲེགས་པ་
བསྙིལ་བའི་དགེ་ལེགས་བྱིན། ༨༡ །གང་སྐུ་རིམས་ནད་སྤྲིན་གྱིས་ཉེར་སྒྲིབ་
པར། །རྒྱུ་ཡི་མཆོག་གྱུར་ཙན་དན་ལྡེ་གུའི་སྨན། །ཕུལ་བས་གདུང་བ་ཞི་
བའི་ བསོད་ནམས་ ཀྱིས། །ཚོང་དཔོན་ རྫོགས་སངས་རྒྱས་སུ་ལུང་ཡང་
བསྟན། ༨༢ །སྲིད་པའི་གོ་ཆ་འདོད་པའི་རོལ་རྩེད་ལ། །ཆགས་པས་མཚམས་
མེད་ལས་དག་བགྱིས་པ་དེ། །འགྱོད་བཞིན་དམྱལ་བར་ཡུད་ཙམ་སྐྱེས་ན་
604



ཡང་། །རབ་ཏུ་བྱུང་བའི་བསོད་ནམས་མངོན་སུམ་ལྡན། ༨ ༣ །སྟོན་པའི་
སྲས་མཆོག་སྒྲ་གཅན་འཛིན་དེ་ཉིད། །སྔ་དུས་མེ་ཏོག་ལྷ་ཡི་བུར་གྱུར་ཚེ། །
ཉེས་ལྟུང་ཕྲ་ཞིང་ཕྲ་བའི་གནས་དག་ལ། །འཛེམ་ཕྱིར་དཀའ་ཐུབ་བྱས་པ་འདི་
རྨད་བྱུང་། ༨༤།བཙའ་དུས་ཀུན་གསལ་མཁའ་ལས་སྦྲང་རྩིའི་ཆར། །བབས་
པའི་ཆོས་ཀྱི་དབྱངས་ལྡན་གང་དེ་ཡིས། །གཞན་སྲོག་འཚོ་ཕྱིར་རང་ལུས་
ཡོངས་བཏང་ཚེ། །མཚོན་ཆ་འདབ་བརྒྱུར་གྱུར་པས་གཞན་ཡིད་ཕྲོགས།ར ༥།
འགྲོ་ཀུན་རིམས་ནད་ཚ་བས་ཉེར་གདུང་བ། །ཁྲོ་མེད་ཁྲག་གིས་ཕན་
ཞེས་སྨན་པས་གསོལ། །དེའི་ཚེ་ཕན་པ་འཚོལ་བའི་ཆོས་རྒྱལ་གྱིས། །རང་
ལུས་ཁྲག་གིས་བསིལ་བའི་བདེ་བ་སྦྱིན། ༨༦ །བ་མེན་ལ་སོགས་དུད་འགྲོར་
གྱུར་ན་ཡང་། །ནྱ་གྲོའི་ལྗོན་བཟང་རྒྱས་མིན་ལ་བརྟེན་ནས། །རྒན་གཞོན་
བཀུར་བའི་ལེགས་བྱས་ཕུན་ཚོགས་སྒོ། །ཡོངས་ཕྱེས་འགྲོ་རྣམས་བསླབ་
ཁྲིམས་དམ་པར་བྱས། ༨༧ །ཚུལ་ཁྲིམས་པདྨོའི་སྦུབས་ལྟར་རབ་གཙང་བ། །
རིག་སྔགས་ཟབ་མོའི་སྟོབས་ཀྱིས་བཀུག་པ་ན། །མི་གཙང་ཆགས་པའི་འདམ་
ཅན་རིང་དོར་ནས། །མེ་འབར་ཀློང་དུ་འཇུག་པའི་རྣམ་འགྱུར་ངོམ།༨༨།
དཀོན་མཆོག་མཆོད་པའི་བསོད་ནམས་ཡོངས་སྨིན་པའི། །ནག་པ་གླང་བོ་
བརྟན་ཞེས་གྲགས་པ་དེས། །སྐུ་ལས་འོད་དཀར་སྤྲོས་པའི་གཟི་བྱིན་གྱིས། །
ངེས་འབྱུང་ཐར་བའི་ལམ་བཟང་གསལ་བར་བྱས། ༨༩ །མཚམས་མེད་སྡིག་
པའི་ལས་ཀྱི་ལྷག་མ་དེས། །རབ་འཇིགས་གངས་རིའི་སོ་ཕྲེང་རྒོད་པ་ཅན། །
དགྲ་བཅོམ་ཆོས་སྲེད་གྱུར་པའི་སྔོན་བྱུང་གཏམ། །བསླུ་མེད་བདེན་པའི་
v=，
，
605



ཚིག་གིས་གྲོལ་བར་བྱས། ༩༠ །དགེ་རྩ་ཆུད་མི་ཟ་བའི་སྨོན་ལམ་སྟོབས། །
དུས་སུ་སྨིན་པའི་ནོར་ཅན་འཁོར་བཅས་ཀྱིས། །བསོད་ནམས་དཔུང་བ་
བརྟན་པོའི་འབྲས་བཟང་དེ། །ཡོངས་དག་ཞིང་སར་བཏབ་པ་ཅིས་མི་སྨིན།
༩༡ །ཨེ་མ་ཆོས་ལྡན་རྒྱལ་པོ་ཤི་བི་པ། །ལེགས་བཤད་ཆོས་ལ་མོས་པའི་ཚུལ་
ཤེས་ནས། །ལྷ་དབང་ཚོས་གཏམ་བརྗོད་པའི་སྐྱེས་ཉིད་དུ། །རང་ཤ་སྦྱིན་ཚེ་
བསྔགས་བརྗོད་མེ་ཏོག་འཐོར། ༩༢ །ནམ་ཞིག་བསོད་ནམས་སྒྲུབ་པའི་ཞིང་
གི་མཆོག །ཕ་མར་མཛའ་བོའི་སེམས་ཀྱིས་མཆོད་པ་དང་། །བུ་མོས་ཚིག་
རྩུབ་སྨྲས་པའི་དུ ཁའི་གཏམ། །ཁྲོ་ལྡན་ཁྲོ་བ་བྲལ་བའི་དཔལ་དུ་སྦྱིན།
༩༣ །མ་ག་དྷ་ཞེས་གྲགས་པའི་གྲོང་ཁྱེར་ནས། །སྟོན་མཆོག་འཁོར་བཅས་
ཡིད་ལ་རི་མོ་རུ། །བྲིས་བཞིན་སོང་བའི་བཟང་མོས་གསོལ་བཏབ་ཚེ། །སྣ་
ཚོགས་རྫུ་འཕྲུལ་བཀོད་པ་བསམ་མི་ཁྱབ། ༩༤ །བཟང་པོའི་གྲགས་པ་རྒྱས་
པའི་བཤེས་གཉེན་དེའི། །དཀར་མཛེས་མཆེ་བའི་ཕྲག་པ་ལས་བབས་པའི། །
ཡན་ལག་བརྒྱད་ལྡན་བསིལ་བའི་རོ་ལྡན་པ། །སྔོན་བསགས་དགའ་བདེའི་
དཔལ་ལ་ལོངས་སུ་སྤྱོད། ༩༥ །ཚེ་སྔོན་བྱ་བ་ངན་ལ་གོམས་པ་དག །རྒྱལ་
པོའི་བཀའ་ཁྲིམས་ལྕི་ལས་ཐབས་མཁས་ཀྱིས། །ཐར་བར་བྱས་ཚེ་སྟག་མོ་
ལྟོགས་པ་ལ། །རང་ལུས་སྦྱིན་པའི་སྔོན་རབས་བརྩེ་བས་གདམས།༩༦།
མཚར་མཚར་བརྩེ་བའི་སྤྱན་གྱིས་དུས་ཀུན་ཏུ། །མང་མང་འགྲོ་བའི་
སྡུག་བསྔལ་ཉེར་དགོངས་ནས། །བྱང་སེམས་གླང་ཆེན་གཟུགས་སུ་གྱུར་པ་
དེས། །སྦྱིན་པའི་ཉམས་ལེན་མཛད་པ་འདི་ངོ་མཚར། ༩༧ །ལྷས་བྱིན་གནོད་
606



པའི་བསམ་སྦྱོར་སྤྲིན་གྱི་ཤུགས། །རྣམ་འདྲེན་ཐུགས་རྗེའི་རླུང་གིས་ཕྱོགས་
མཐར་བསྐྲད། །ཆུ་གཏེར་འཇིགས་པས་ཉེན་པའི་ཚོང་པ་དག །རྒྱལ་སྲས་
རུས་སྦལ་གཟུགས་ཀྱིས་མཚོ་ལས་བསྒྲལ། ༩༨ །བཅོམ་ལྡན་ཐུགས་རྗེ་ག་བུར་
ཞུན་མའི་རྒྱུན། །བློ་གྲོས་ཀུན་དའི་ཚལ་དུ་འཕོས་པའི་མོད། །སྟོབས་ལྡན་
དཀའ་ཐུབ་པ་རྣམས་རྫུ་འཕྲུལ་གྱིས། །མཁའ་ལ་འཕུར་ལྡིང་རོལ་ཚེ་ཅིས་མི་
དད། ༩༩ །ནམ་ཞིག་བཟོད་དཀའི་ནད་ཀྱིས་གཟིར་བའི་ཚོགས། །ཐུགས་
བསྐྱེད་དགུ་ཚིགས་ཞགས་པས་ཡོངས་འཁྱུད་པའི། །པདྨ་ཅན་གྱིས་རང་ལུས་
བ་གམ་རྩེར། །འཕངས་ཚེ་སྨན་མཆོག་གྱུར་པས་གྲགས་པ་རྒྱས། ༡༠༠ །
འཕྲིན་ལས་སྣང་བའི་རྩེ་དགའ་རྒྱས་པ་ཡིས། །རབ་གསལ་ཞེས་བྱ་གྲགས་
པའི་སྤྲིངས་ཡིག་ཅན། །གླང་རྫིས་གསོལ་བའི་བདེན་ཚིག་བདུད་རྩིའི་ཆུས། །
ཐུགས་རྒྱུད་བརླན་པས་སེམས་བསྐྱེད་མྱུ་གུ་སྨིན། ༡༠༡ །རྒྱ་བོད་བྱོན་པའི་
མཁས་གྲུབ་རིམ་བྱོན་གྱིས། །མཆོད་དང་གུས་པའི་ཞིང་གྱུར་ཕ་མ་ལ། །སྔོ་
སངས་གཞོན་ནུས་བཀུར་སྟི་བགྱིས་པའི་ཚུལ། །མཐོང་ཐོས་དགེ་བའི་འབྲས་
བུ་དེང་འདིར་སྨིན། ༡༠༢ །ཀུན་ལ་ཕན་པར་མཛད་པའི་ཐབས་མཁས་
འཕྲུལ། །ཐུགས་རྗེའི་ཤུགས་ཀྱི་འཇུག་པ་མི་དམན་པ། །སེང་གེར་གྱུར་ཚེ་
ཚོང་པ་འབུམ་ཕྲག་ལ། །མི་འཇིགས་སྐྱབས་ཀྱི་སྦྱིན་པ་ཅི་ཡང་བྱིན། ༡༠ ༣ །
རིན་ཆེན་ནོར་བུའི་གདུགས་དཀར་ལྷན་སྐྱེས་སུ། །བཀྲ་བ་དགའ་བའི་གོང་
བུར་གྲགས་པ་དེ། །ཕྲག་དོག་ཁ་རླངས་འཐུལ་བའི་གཡོ་འཕྲུལ་གྱིས། །བསླུ་
བྲིད་བརྩམས་ཀྱང་དགེ་བའི་གྲོགས་སུ་གྱུར། ༡༠༤ །བྱང་སེམས་རི་བོང་
607



གཟུགས་ཀྱིས་སྡོམ་བརྩོན་པར། །ཡོན་ཏན་ཀུན་ལྡན་དཀའ་ཐུབ་ནགས་ཚལ་
ལས། །ཉེས་པའི་གཞི་འཛིན་ཁྱིམ་དུ་མ་འབབ་ཅེས། །སྨྲས་ཚེ་རང་ལུས་འཚོ་
བའི་རྐྱེན་དུ་སྦྱར། ༡༠༥ །གང་དག་རང་དབང་མེད་པར་སྔོན་ལས་ཀྱིས། །
མིག་དབང་འཁྲུལ་བར་བྱས་ཏེ་རི་བ་ཏི། །ལོ་གྲངས་བཅུ་གཉིས་བར་དུ་
བཅིངས་པའི་ཚུལ། །མཐོང་བས་ཕྲ་ཞིབ་ལས་འབྲས་ཅིས་མི་བརྩི།༡༠༦།
སྙིང་རྗེ་གསེར་གྱི་གོ་ཆ་གྱོན་པ་དེས། །སྙིང་སྟོབས་བརྟན་པོས་ཉག་ཕྲན་
འཕངས་ཙམ་གྱིས། །སྙིང་བོ་མེད་པའི་སྡིག་ལ་གཞོལ་བ་འགའ། །སྙིང་བརྩེ་
ལྷག་བསམ་བཟང་པོས་ལྔ་ལམ་བསྐྲད། ༡༠༧ །དབུལ་བོའི་རེ་སྐོང་ཁྱིམ་
བདག་ཟས་གཙང་མས། །དབྱངས་ལྡན་བུ་མོས་ལེགས་བཤད་སྙན་པའི་གླུ། །
བསྒྲགས་པ་རྣ་བའི་བདུད་རྩིར་སོན་པ་ན། །མཁོ་རྒུའི་ནོར་ཀུན་ཕུལ་ནས་
དམ་ཆོས་བསྒྲུབས། ༡༠༨ །ཧ་རི་ཙན་དན་ནགས་ཀྱི་ཚལ་ཡངས་པོར། །ཀུན་
བཟང་སྤྱོད་པའི་དྲི་བསུང་ཕྱོགས་རྫོགས་པ། །སྤྲིན་གྱི་བཞོན་པས་བདག་
གཞན་བརྗེ་བ་ཡི། །ཉམས་ལེན་མཐར་ཕྱིན་མཛད་པ་འདི་རྨད་བྱུང་། །ཨེ་མ་
ཐུབ་པའི་སྔོན་རབས་ལྷའི་རྔ་ཆེན། །ལྷ་དབང་ཟུང་གིས་སྙན་ཚིག་དབྱུག་གུ་
ཡིས། །བརྡུང་བ་ཕྱོགས་ཀྱི་འཁོར་ལོའི་མཛེས་རྒྱན་འདིའི། །འཕྲིན་ལས་སྤེལ་
བའི་བྱེད་པོར་བདག་ཀྱང་ཚུད། །
དེ་ལྟར་ནམ་མཁའི་མཐས་གཏུགས་པའི་གནས་དེ་སྲིད་དུ་དམ་ཆོས་མི་
ནུབ་པའི་རྒྱལ་མཚན་ཕྱོགས་ཀུན་ཏུ་བསྒྲེངས་ཤིང་། གྲགས་སྙན་སྐྱེ་བ་
ལྔ་བའི་གཡས་འཁྱིལ་དུང་གི་སྒྲ་སྐད་མཐོན་པོས་སྐྱེ་དགུ་ཐམས་ཅད་ཉོན་་་་་
608



མོངས་པའི་གཉིད་ལས་སློང་བ། ཕུན་སུམ་ཚོགས་པའི་ཡོན་ཏན་རིན་པོ་ཆེ་
ཐམས་ཅད་ཀྱི་འབྱུང་གནས་གཅིག་པུ་སངས་རྒྱས་བཅོམ་ལྡན་འདས་ཞེས་་་
འགྲོ་བ་ཐམས་ཅད་ཀྱི་བླ་མར་གྱུར་པ་དེ་ཉིད་ཀྱིས་སྔོན་སློབ་པ་ལམ་གྱི་་་་་
གནས་སྐབས་སུ། མཁས་པ་དང་གྲུབ་པ། རྒྱལ་བློན་དང་བཙུན་མོ། །བྲན་ཕོ་
དང་བྲན་མོ། བྱ་དང་རི་དྭགས་སོགས་སེམས་ལྡན་སེམས་མེད་ཀྱི་སྐུའི་
བཀོད་པ་གང་རུང་དུ་བསྟན་པའི་སྐབས་སུ། གཏོང་བ་ལ་སོགས་པ་ཡ་
རབས་ཀྱི་ཡོན་ཏན་དང་། བརྩེ་བ་སྙིང་རྗེ་ཆེན་པོ་དང་ངེས་འབྱུང་བྱང་ཆུབ་
ཀྱི་སེམས་སོགས་སྐྱེས་བུ་དམ་པའི་ཡོན་ཏན་དཔོག་པར་དཀའ་བ་དུ་མས་་་་
ཐུགས་རྒྱུད་ཡོངས་སུ་གཏམས་པས། བཟང་པོའི་ལེགས་བྱས་ཀྱི་རྗེས་སུ་
འཇུག་པར་འདོད་པ་རྣམས་ལ། ལས་དང་འབྲས་བུ་ཆུད་མི་ཟ་བས་བླང་
དོར་གྱི་རྣམ་དབྱེ་ཚུལ་བཞིན་དུ་ཕྱེས་ཏེ། འགོ་བཤེས་གཉེན་བསྟེན་ཚུལ་
ནས་བཟུང་མཇུག་མི་སློབ་པའི་ཟུང་འཇུག་གི་བར་ལམ་གྱི་རིམ་པ་ལ་ཚུལ་་་
འདི་ལྟར་དུ་སློབས་ཤིག་ཅེས་འདོམས་པའི་བརྡར་བྱ་དཀའ་བའི་རྒྱལ་སྲས་
ཀྱི་སྤྱོད་པ་རླབས་པོ་ཆེ་རྒྱ་མཚོ་ལྟ་བུ་མཛད་པ་ལས་འཕགས་ཡུལ་ཆོས་ཀྱི་་་་་
རྒྱལ་པོ་ཡབ་སྲས་ཀྱིས་དོན་གྱི་སྦྱོར་བ་ཚིག་གིས་མཛེས་པར་བྱས་པའི་རྟོགས་
བརྗོད་དཔག་བསམ་འཁྲི་ཤིང་མཛད་པ་དང་། དེ་ཉིད་ཀྱི་དོན་འགྲེལ་
དཔག་བསམ་འབྲས་བུ། དཔག་བསམ་སྙེ་མ། དཔག་བསམ་མེ་ཏོག་སོགས་
བརྗོད་བྱ་རྗོད་བྱེད་བརྗོད་པ་པོ་རྣམས་གོ་མ་འཛོལ་བས། ལེགས་བཤད་
ཕུལ་དུ་བྱུང་བ་ཤ་སྟག་ཏུ་འདུག་ན་ཡང་སྙན་ངག་གི་ཚིག་རྒྱན་གྱིས་་་་་་་་་
609
，



བཅིངས་ཏེ་ཧ་ཅང་རྒྱས་པ་དང༌། ཤིན་ཏུ་བསྡུས་པས་གོ་དཀའ་བར་འདུག
དེས་ན་རྨོངས་པ་རྣམས་ཀྱིས་རྟོགས་སླ་ཞིང་། སྐལ་ལྡན་རྣམས་ཀྱིས་དད་
པ་དང་། བློ་གྲོས་ཀྱི་པདྨོ་ཅི་དགར་བཞད་པའི་ཕྱིར་དུ་ལེགས་བཞད་ཉི་མའི་
འོད་སྣང་འདི་ཉིད་ཀྱང་སྤྲོ་བའི་ངལ་བ་བདག་གིས་བྱས་སོ།།
སྨྲས་པ། བསྐལ་བཟང་རྒྱལ་བའི་ཉི་མ་སྟོང་ཕྲག་གིས། །འགྲོ་ལ་དགེ་
མཚན་སྣང་བའི་དཔལ་བྱིན་ཚེ། །པད་དཀར་ལྟར་བསྔགས་ཤཱཀྱ་སེངྒེ་ཡིས། །
རྣམ་ཀུན་ཐུགས་རྗེའི་བདུད་རྩིས་རྟག་ཏུ་སྐྱོངས། །སྙན་སྙན་རྟོགས་བརྗོད་
དབྱངས་ལྡན་དྲུག་སྐྱེས་གླུ། །མང་མང་སྐལ་ལྡན་ཡིད་དབང་འགུགས་བྱེད་
དུ། །སྤྲོ་མཁས་དགེ་བའི་དབང་བོ་ཡབ་སྲས་ཀྱི། །བཀའ་དྲིན་བསམ་གྱིན་
དད་པའི་འཛུམ་དཀར་བཞད། །ཕྲ་ཞིབ་ལས་འབྲས་བླང་དོར་ཀུན་འཆར་
བའི། །ཀུན་བཟང་སྤྱོད་ཚུལ་མེ་ལོང་གཙང་མའི་གྲྭར། །རབ་དགའི་སྐལ་
བཟང་སྐྱེ་བོ་ཀུན་ཞུགས་ན། །མ་བྱོན་རྒྱལ་རྣམས་རྣམ་ཐར་སུ་ལ་འདོམས། །
སྙན་ཚིག་ལོ་འདབ་འབུམ་ཕྲག་རབ་བཀྲ་བའི། །ཟབ་དོན་སྙིང་བོ་སིནྡྷཱ་ཝ་
རའི་ཁ། །བློ་གྲོས་བགྲོད་བྱེད་རྩེ་ཡིས་རེག་ཙམ་གྱིས། །སྐྱེ་རྒུའི་མིག་ལ་མཛེས་
པ་ཅིས་མི་སྦྱིན། །སྡེབ་ལེགས་ཚིག་གི་ཡོལ་གོ་མཛེས་མིན་ཀྱང་། །གསང་
གསུམ་རྣམ་ཐར་སེང་དཀར་འོ་མའི་རྒྱུན། །ཡོངས་འཁྱིལ་ལྷག་བསམ་བྱི་
དོར་མཁས་རྣམས་ཀྱི། །ཡི་གར་འོང་བའི་མཛའ་བ་ཉམས་པ་མེད། །འདིས་
མཚོན་དགེ་ཚོགས་རྒྱ་མཚོའི་མཐུ་ལས་དགེ་བའི་ལུས་ཅན་མཐའ་དག་་་་་་་་
རྣམས། །རྣམ་འདྲེན་དོན་ཀུན་གྲུབ་པའི་རྨད་བྱུང་མཛད་པའི་ཆ་དང་རབ་
610་



མཚུངས་པར། །བྱ་དཀའི་སྤྱོད་པ་རྒྱུ་མཚོའི་རླབས་ཕྲེང་ཚོགས་གཉིས་སྙིང་
སྟོབས་ཀྱིས་བགྲོད་དེ། །སྐུ་གསུམ་ནོར་བུའི་གོ་འཕང་མཆོག་བརྙེས་ཕན་
བདེ་ལོངས་ལ་སྤྱོད་པར་སྨོན། །གཞན་ཕན་ལྷག་བསམ་རྩ་བ་རབ་བརྟན་
ཅིང་། །འཆད་རྩོད་རྩོམ་པའི་ཁོ་ལག་ཕྱོགས་སུ་རྒྱས། །ལུང་རྟོགས་གསེར་གྱི་
སྙེ་མ་གཡུར་དུད་པའི། །དཔལ་ལྡན་བླ་མའི་ཚོགས་རྣམས་ཞབས་བརྟན་
ཤོག །རྒྱལ་བསྟན་འཁྲུལ་བྲལ་གསེར་སྦྱངས་བཙོ་མའི་མདངས། །གཟི་བྱིན་
བླ་ན་འབར་བའི་འཕྲིན་ལས་གདུགས། །ནམ་མཁའ་ཇི་སྲིད་གནས་པ་དེ་
སྲིད་དུ། །བཤད་སྒྲུབ་བསིལ་བའི་དཔལ་གྱིས་སྐྱོང་གྱུར་ཅིག །རྒྱལ་བའི་
ཐུགས་རྗེ་འགྲོ་བ་ཀུན་ལ་སྙོམས་པར་འཇུག་པ་བཞིན། །བདག་ཀྱང་ཚེ་
རབས་ཕྲེང་བར་གཞན་ལ་ཕན་པའི་ལྷག་བསམ་གྱིས། །བདག་གཞན་བརྗེ་
བའི་རྣམ་ཐར་དྲི་བསུང་ཕྱོགས་ཀྱི་མཐར་སོན་ཏེ། །ཡིད་ཀྱི་ཚ་གདུང་སེལ་
བའི་མཛའ་གཅུགས་དམ་པར་བདག་གྱུར་ཅིག །
ཅེས་བསྐལ་བཟང་རྣམ་འདྲེན་བཞི་བ་སྟོན་པ་ཐུབ་པའི་དབང་བོས་སྔོན་སློབ་པ་
ལམ་གྱི་གནས་སྐབས་སུ་རྒྱལ་སྲས་ཀྱི་སྤྱོད་པ་མཛད་པའི་དུས་ཀྱི་རྟོགས་པ་བརྗོད་པ་་་་་
དཔག་བསམ་མེ་ཏོག་བཞད་པའི་དྲི་བསུང་ཞེས་བྱ་བ་འདི་ནི། སྔ་དུས་རིགས་རུས་
བསོད་ནམས་དཔལ་གྱིས་མངོན་པར་མཐོ་བ་རྫོང་འགག་རྒྱལ་པོར་རྣམ་འདྲེན་རྒྱལ་་་་་་་
བའི་གསང་བ་གསུམ་གྱི་མཛད་པ་རྨད་དུ་བྱུང་བ་རྣམ་དཔྱོད་སོར་མོའི་འཕྲུལ་གྱིས་་་་
མོར་འབེབས་པ་ལ་འགྲན་པའི་ཟླ་དང་བྲལ་བ་ཀོའུ་པཎྜི་ཏར་གྲགས་པས་བཞེངས་པའི་
ཞལ་ཐང་བརྒྱ་དང་དགུ་ཡོད་པ། སྐྱབས་མཆོག་འཁོར་ལོའི་མགོན་པོ་ཀིརྟི་རྡོ་རྗེ་འཆང་
611



ནས་བཞེངས་བཞེད་ཀྱི་གབ་རིས་ཡོངས་རྫོགས་བླངས་ཀྱང་བཞེངས་རྒྱུར་མ་སོང་།
རབ་ཚེས་ལྕགས་སྤྲེལ་ལོར་(༡༩༢༠ལོ》འཇམ་མགོན་བཤད་སྒྲུབ་བསྟན་པའི་སྲོག་་་་་་
ཤིང་། སྙན་བརྒྱུད་གདམས་པའི་མངའ་བདག་ཁྲི་ཆེན་རྡོ་རྗེ་འཆང་འཇམ་དབྱངས་
ཐུབ་བསྟན་རྒྱ་མཚོ་དཔལ་བཟང་པོས་ཀིརྟི་བླ་བྲང་ལ་གཡར་བོ་ཞུས་ནས་ཞིབ་གཟིགས་
གནང་སྐབས་ཕྲན་ཀྱང་མཇལ་བར་བླ་མ་རྡོ་རྗེ་འཆང་ནས། སྤྱིར་བྱིན་རྟེན་འདི་
འདྲ་ཤིན་ཏུ་དཀོན་ཞིང་བསོད་ནམས་ཀྱི་ཚོགས་རླབས་པོ་ཆེ་སྡུད་པ་དང་། དད་གཤིན་
གྱི་ནོར་རྫས་ཆུད་མི་ཟ་བའི་ཕྱིར་འཁྲུངས་རབས་འདི་ལྟ་བུ་བཞེངས་རྒྱུ་བྱུང་ན་རྡོ་རྗེ་་་་་
འཆང་ཡབ་སྲས་ཀྱི་ཐུགས་བཞེད་བསྒྲུབས་པ་ཡིན་ཚུལ་སོགས་གསུང་བསྐུལ་བདུད་རྩིའི་
ཐིགས་ཕྲེང་ཡིད་ཀྱི་གསོས་སྨན་དུ་བསྩལ་བ་ན་ཕྲན་ཀྱང་སྙིང་ནས་སྤྲོ་བས་བཀའ་བཞིན་
བསྒྲུབ་པར་ཁས་བླངས་ཏེ་འཕྲལ་དུ་དབུ་བཙུགས། དེའི་རྗེས་སྐྱབས་རྗེ་མཆོག་ནས་
ཀྱང་། བསྟན་འགྲོར་ཕན་པའི་ཐུགས་བསྐྱེད་ཀྱིས་ཡོངས་སུ་རྫོགས་པ་བཞེངས་རྩིས་
གནང་སྟེ། ལྷ་བྲིས་པ་རྩེར་སོན་བཅུ་ལྷག་ཙམ་གྱིས་ལྕགས་བྱའི་ལོར་(༡༩༢༡ལོ) ཕལ་
ཆེར་གྲུབ་པར་བགྱིས་སྐབས། ཕྲན་ནས་དཔག་བསམ་འཁྲི་ཤིང་། དཔག་བསམ་འབྲས་
བུ། དཔག་བསམ་སྙེ་མ་སོགས་དང་བསྡུར་ནས་ཞུས་དག་བྱས་ཚེ་འཕྲལ་དུ་བལྟ་བ་ལ་
ཉེ་བར་མཁོ་ཞིང་སྐྱེས་རབས་སོ་སོའི་དོན་ཡིད་ལ་འཆར་བདེ་བའི་ཆེད་དུ་སྙིང་བོ་་་་་་་
བཏུས་པའི་ཡལ་འདབ་འགའ་ཙམ་བྲིས་པ་ཡབ་རྗེ་མཆོག་ནས། གཟིགས་སྐབས་སོ་
སོའི་ལོ་རྒྱུས་ཅུང་རྒྱས་སུ་བཏང་ནས་མཇུག་རྫོགས་པར་བརྩམས་ན་ལེགས་ཞེས་ལྷ་དར་
དཀར་པོའི་སྐྱེས་དང་བཅས་གསུང་ནན་ཕབ་པ་ལྟར། ༧ཤཱཀྱའི་བཙུན་གཟུགས་ཨ་རོལ་
སྐྱེ་མིང་པ་བློ་བཟང་ལུང་རྟོགས་བསྟན་པའི་རྒྱལ་མཚན་གྱིས་རབ་བྱུང་བཅོ་ལྔ་བའི་་་་་་
བགྲང་བྱ་ང་ལྔ་བ་ལྕགས་བྱ་ལོའི(༡༩༢ ༡ལོ)བདག་ཅག་གི་སྟོན་པས་བདེན་བཞིའི་་་་
ཆོས་འཁོར་བསྐོར་བའི་དུས་ཆེན་ཁྱད་པར་ཅན་གྱི་ཉིན་མགར་རྩེ་ཐུབ་བསྟན་ཆོས་གླིང་
612



གི་རང་ཤག་བཀྲ་ཤིས་མཐོང་སྨོན་ནས་གྲུབ་པར་བགྱིས་པའི་དགེ་བས་ཐུབ་བསྟན་དར་
ཞིང་འགྲོ་ཀུན་ཐེག་པ་མཆོག་གི་ལམ་བཟང་འགྲུབ་པའི་རྒྱུར་གྱུར་ཅིག །ཛ་ཡནྟུ། །
613



༄༅ །།དཔལ་འཁོར་ལོ་སྡོམ་པའི་ཕོ་བྲང་བྲག་དཀར་
སྤྲེལ་རྫོང་དུ་གྲགས་པའི་གནས་ཀྱི་བསྔགས་
པ་བརྗོད་པ་ཏམ་བུ་རའི་སྒྲ་དབྱངས་
ཞེས་བྱ་བ་བཞུགས་སོ། །
༄༅། །ཨོཾ་སྭ་སྟི། རྒྱལ་ཀུན་དམིགས་པ་མེད་པའི་སྙིང་རྗེའི་མདངས། །
དྷཱི ཡིག་ཟོལ་གྱིས་འཕོས་པ་མཚན་དཔེའི་གར། །རྣམ་འདྲེན་ཕྱག་ན་པདྨོ་
དབྱེར་མེད་པ། །དཔལ་ལྡན་བླ་མས་དགེ་ལེགས་ཤིས་པ་སྒྲུབས། །བྱུ་རུའི་
འཁྲི་ཤིང་དང་འགྲོགས་བཻཌཱུརྱའི། །ལྷུན་པོའི་དོ་ཟླར་འཕགས་པའི་འཁོར་ལོ་
ཡིས། །མཆོག་ཐུན་དངོས་གྲུབ་འདོད་རྒུ་ཆར་དུ་བསྙིལ། །གངས་ཅན་ལྷ་ཡི་
གདུལ་ཞིང་གངས་ལྗོངས་ཀྱི། །མདོ་སྨད་ཞེས་གྲགས་ས་ཡི་ཐིག་ལེ་འདིར། །
དྲུག་ཅུ་རྩ་གཉིས་ལྷ་ཡི་འཁོར་ལོ་ཆེའི། །གནས་དང་ཉེ་བའི་གནས་ཆེན་ངོ་
མཚར་བ། །ཕྱོགས་མཚམས་ཀུན་ཏུ་ཚོམ་བུར་བཀྲ་བ་ལས། །ཡེ་ཤེས་འོད་ལྔ་
འཁྱིལ་བའི་གཞལ་མེད་ཁང་། །ལྷ་དང་གྲུབ་པ་དྲང་སྲོང་བསྟེན་པའི་གཞི། །
དཔའ་བོ་མཁའ་འགྲོ་སྤྲིན་བཞིན་འདུ་བའི་གནས། །དེ་རུ་སྔོན་དུས་གྲུབ་
པའི་སློབ་དཔོན་ཆེ། །མཚོ་སྐྱེས་རྡོ་རྗེ་ལ་སོགས་སྔ་འགྱུར་དང་། །རྒྱལ་བ་
614



མང
གཉིས་པ་བློ་བཟང་གྲགས་པའི་དཔལ། །རྣམ་འདྲེན་སྐལ་ལྡན་རྒྱ་མཚོ་
ཞབས་དཀར་པ། །རྒྱ་བོད་མཁས་བཙུན་གྲུབ་པ་མཐའ་དག་གིས། །ཞབས་
ཀྱིས་བཅགས་ཤིང་ལྷ་སྲིན་གདུག་པའི་ཚོགས། །རྨེག་མེད་བྱས་ཏེ་སྒྲུབ་
འབྲས་རྟོགས་པའི་གདེངས། །ཀློང་དུ་གྱུར་ཚུལ་བསམ་པའི་ཡུལ་ལས་
འདས། །ཟླ་ཤེལ་ཞུན་མས་བྱུགས་འདྲའི་གནས་རིའི་ངོགས། །སྤྱན་རས་
གཟིགས་དབང་ཁ་སར་པཱ་ཎཾ་དང་། །ལྷ་སྐུ་ཡིག་འབྲུ་མཆོད་རྟེན་ཕྱག་མཚན་
སོགས། །རང་བྱོན་བྱིན་རླབས་ཟད་མེད་འཇོ་བ་ཡིས། །སྐྱེ་དགུའི་མིག་ལ་ངོ་
མཚར་དཔལ་ཡང་སྦྱིན། །རྩ་བར་མེ་ཏོག་འཛུམ་དཀར་རྒོད་པ་ཡི། །གཡུ་ཡི་
ལང་ཚོར་དོགས་བསྐྱེད་ནེའུ་གསིང་གཞིར། །ངོ་མཚར་རྩེད་འཇོའི་གར་གྱིས་
རོལ་པ་ཡི། །རི་སྐྱེས་ཚོགས་རྣམས་བག་ཕེབས་དལ་གྱིས་རྒྱུ། །བཻཌཱུར་ཞུན་
མའི་མདངས་ལྡན་མཁའ་དབྱིངས་སུ། །སྤྲིན་དཀར་ལང་ལོང་དཀྲིགས་པ་
ལས་འོང་བའི། །སྦྲང་ཆར་སྙོམས་པོར་བབས་པས་འཛིན་མའི་བཅུད། །འཚོ་
བྱེད་སྨན་གྱི་མྱུ་གུ་དཔག་མེད་འཁྲུངས། །སྐེད་པར་སྲ་བརྟན་བྲག་རིའི་ངོས་
ཡངས་པོར། །གཙང་བྱེད་གཡུ་ལོ་རྒྱས་པའི་རྐང་འཐུང་ཚལ། །ལྡེམ་ལྡེམ་
གཡོ་བའི་རྩེ་མོར་འཇོལ་གོང་དང་། །ཁུ་བྱུག་སོགས་ཀྱིས་འགྱུར་ཁུགས་
དབྱངས་སུ་ལེན། །རྩེ་མོར་ན་བུན་དཀར་པོའི་སྟོད་གཡོགས་ཀྱི། །འཕྱང་
འཕྲུལ་བརྗིད་ལྡན་གཡུ་འབྲུག་གད་མོའི་དབྱངས། །གྲགས་དེས་གནས་
འདིའི་འཕྲིན་ལས་ཕྱོགས་ཀུན་ཏུ། །སྤེལ་མ་མངོན་དགའ་རྒྱས་པའི་དཔལ་
མོ་བཞིན། །དྭངས་བསིལ་ཡན་ལག་བརྒྱད་ལྡན་བདུད་རྩིའི་ཆབ། །དབུ་བ་
-
615



དཀར་པོའི་ཟེགས་མ་འགྲེམ་བཞིན་དུ། །ལྷུང་ལྷུང་མྱུར་དུ་འབབ་པས་རྣལ་
འབྱོར་རྣམས། །མི་རྟག་ཆོས་ལ་བསྐུལ་བཞིན་མཆོད་ཡོན་སྦྲེངས། །ཕྱོགས་
མཚམས་ཁོར་ཡུག་རི་བྲག་དུ་མའི་ངོས། །དཔལ་འབྱོར་འདོད་རྒུ་གཡང་དུ་
འཁྱིལ་བ་ཡི། །མཚོན་བྱེད་རྒྱལ་སྲིད་རྟགས་ཀྱི་བཀོད་པ་དང་། །བཀྲ་ཤིས་
རྟགས་རྫས་བརྒྱད་ཀྱི་རི་མོས་མཛེས། །བྱིན་རླབས་གཏེར་མཛོད་གངས་ཀྱི་
རི། །མོས་གུས་ཉི་མ་ཤར་བ་ན། །སྒྲིབ་བྲལ་དག་པའི་ཡེ་ཤེས་ཀྱི། །སྣང་བ་ཅི་
ཡང་འབྱམས་སུ་ཀླས། །ནམ་ཞིག་མདོ་སྔགས་ཆོས་ཚུལ་འོ་མའི་མཚོར། །
དམར་སེར་གོས་གྱི་འདབ་མ་མཛེས་པ་ཡི། །བློ་གསལ་ངང་མོ་འདུས་པས་
གོས་ཅན་ཁྱོན། །དོག་པོར་འགེངས་པའི་ངོ་མཚར་ཅིས་མི་སྟོན། །མ་བཅོས་
རང་བྱུང་བྲག་ཕུག་ཉམས་དགའ་བར། །མ་བསྐུལ་བར་ཡང་ངང་གིས་འདུ་
བ་ཡིས། །མ་ལུས་འགྲོ་བ་འདྲེན་པའི་དེད་དཔོན་དུ། །སྒྲུབ་པས་མི་ཚེ་འདའ་
བ་ཤིན་ཏུ་གཅེས། །དོན་མེད་འདུ་འཛིས་གཡེང་བའི་རྒྱུར་ཆུད་པའི། །
གནས་ངན་དེ་དག་རིང་དུ་སྤངས་བྱས་ཏེ། །བྱིན་རླབས་མི་ཟད་གཏེར་དུ་
གྲུབ་པ་ཡི། དབེན་གནས་འདི་འདྲ་རྟག་ཏུ་བསྟེན་པར་སྨོན། །བསོད་ནམས་
དགེ་ཚོགས་རླབས་ཆེན་སྡུད་འདོད་ན། །ཕྱག་སྐོར་གསོལ་འདེབས་ལན་
གཅིག་བྱས་པས་ཀྱང་། །ཚེ་རབས་དུ་མར་བསགས་པའི་སྡིག་པའི་ལས། །
ལྷག་མེད་འདག་པར་རྒྱལ་བའི་ལུང་གིས་བསྔགས། །དེ་ཕྱིར་བསྔགས་བརྗོད་
མགྲིན་པའི་བ་གམ་ལས། །འོང་བའི་ལེགས་བཤད་ཏམ་བུ་ར་ཡི་སྒྲ། །དད་
ལྡན་རྣ་བའི་རྒྱན་དུ་ད་ལོངས་ལ། །བསྙེན་སྒྲུབ་ཕྱག་མཆོད་སྐོར་བའི་ལས་ལ་
_616



བརྩོན། །བས་མཐའི་གནས་མལ་བསྟེན་ཏེ་རྩེ་གཅིག་ཏུ། །སྒྲུབ་པའི་རྒྱལ་
མཚན་སྒྲེང་བའི་བྱེད་པོ་རྣམས། །དཀར་ཕྱོགས་ལྷ་ཀླུས་མཐུན་རྐྱེན་རབ་
བསྒྲུབས་ནས། །འགལ་རྐྱེན་ཚ་གདུང་དབྱིངས་སུ་གཞིལ་བར་མཛོད། །
བཤེས་གཉེན་མཁས་པའི་དེད་དཔོན་ལ་བརྟེན་ནས། །མི་མཐུན་ཆོས་བརྒྱད་
རླུང་གིས་མི་གཡོ་བར། །མི་རྟག་འཆི་བ་དྲན་པའི་དར་ཆེན་གྱིས། །བསྐྱོད་དེ་
གཏན་བདེའི་ནོར་བུའི་གླིང་བགྲོད་ཤོག །འདི་ལྟར་བསྙད་པའི་ལེགས་བྱས་
དགེ་ཚོགས་མཐུས། །བཤད་དང་སྒྲུབ་པའི་གཤོག་ཡངས་ལ་བརྟེན་ནས། །
ཐུབ་བསྟན་མཁར་འཕགས་ལུང་རིགས་དབྱངས་སྙན་འབུམ། །སྒྲོག་པའི་
དགའ་སྟོན་ཡུན་དུ་གནས་གྱུར་ཅིག །
ཅེས་དཔལ་འཁོར་ལོ་སྡོམ་པའི་ཕོ་བྲང་བྲག་དཀར་སྤྲེལ་རྫོང་དུ་གྲགས་པའི་གནས་ཀྱི་་་་་་་
བསྔགས་པ་བརྗོད་པ་ཏམ་བུ་རའི་སྒྲ་དབྱངས་ཞེས་བྱ་བ་འདི་ནི། ཕྲན་ཆུ་ཕག་ལོའི་(སྤྱི་
ལོ༡༩ ༢ ༢ ལོ)ཟླ་ཚེས་ལ་གནས་མཇལ་བྱས་སྐབས། གྲུབ་དབང་རྔ་བ་ཚང་ནས་འདི་ལྟ་བུ་
ཞིག་འབྲི་དགོས་ཀྱི་བཀའ་ཕེབས་པ་བཞིན་བཙུན་གཟུགས༧ཨ་རོལ་སྐྱེ་མིང་པ་བློ་བཟང་ལུང་་་་་་་
རྟོགས་བསྟན་པའི་རྒྱལ་མཚན་གྱིས་བྲིས་པའོ། །དགེ་ལེགས་འཕེལ། །
617



༄༅ ། །སྐྱོ་བའི་མགུར་དབྱངས་ཚིགས་བཅད་དུ་
བསྡེབས་པ་རང་ལ་དགའ་བའི་གཏམ་སྙན་
གླེང་བའི་ཡིད་མཐུན་སྙིང་གི་མཛའ་
གྲོགས་ཞེས་བྱ་བ་བཞུགས་སོ།།
I
༄༅། །གནས་ཕྲ་རགས་འཁོར་བའི་རྒྱ་མཚོ་ལས། །ཡོངས་འགྲོ་བ་
འདྲེན་པའི་ཐུགས་རྗེ་ཅན། །ཕ་བླ་མ་སྙིང་དབུས་གུར་ཁང་བཞུགས། །བློ་
ཆོས་ལ་གཞོལ་བར་བྱིན་གྱིས་རློབས། །དུས་སྙིགས་མ་ལས་ཀྱང་ཡང་སྙིགས་
འདིར། །མི་ཀུན་གྱི་བསོད་ནམས་སྟོབས་དམན་པས། །ཁོང་བསྟན་འཛིན་
སྐྱེས་ཆེན་དམ་པ་མང་། །ཞིང་གཞན་དུ་གཤེགས་པའི་དགོངས་པ་མཛད། །
དེའི་དབང་གིས་རྒྱལ་བའི་བསྟན་པ་ཡང་། །སྣུམ་ཟད་པའི་མར་མེ་བཞིན་དུ་
གྱུར། །སྐབས་འདི་འདྲར་རང་རེའི་འདྲེན་པ་མཆོག །སྐྱབས་ཀུན་འདུས་ངོ་
བོ་མཚུངས་མེད་རྗེ། །བསྟན་འགྲོ་ལ་ཕན་པའི་ཐུགས་བསྐྱེད་སྟོབས། །ཆ་
ཡོངས་རྫོགས་རྒྱུ་སྐར་བདག་པོ་བཞིན། །འདི་བསམ་བཞིན་དགའ་དད་རྩེ་
གཅིག་པས། །བཀའ་བསྒྲུབ་ཕྱིར་སློབ་གཉེར་ཚུལ་མཐུན་མཛོད། །ཆོས་ཐོས་
པས་གཏི་མུག་མུན་པ་སེལ། །འདི་སྒྲོན་མེ་ཕལ་གྱི་དཔེ་ཟླ་མིན། །ཕ་བླ་མ་
མཉེས་པའི་མཆོད་པའི་སྤྲིན། །འདི་ཚོགས་བསགས་གཞན་དང་ཁྱད་པར་
618



ཆེ། །ཚེ་འདི་དང་ཕྱི་མར་དགོས་འདོད་སྟེར། །འདི་རྐུན་པོས་མི་འཕྲོག་ནོར་
གྱི་མཆོག །རང་འབྱོར་རམ་རྒུད་ཀྱང་མཐུན་པར་འགྲོགས། །འདི་སྙིགས་
མའི་གྲོགས་དང་ཇི་ལྟར་མཚུངས། །དགོན་གྲྭ་ས་མཛེས་པའི་རྒྱན་ཕྲེང་ཆེ། །
འདི་ཕལ་བའི་རྒྱུན་ལས་ཁྱད་པར་འཕགས། །མི་བླུན་པོ་མཁས་པར་སྦྱོར་
བའི་ཐབས། །འདི་ཐབས་མཁས་འཕྲུལ་འདེགས་བླ་ན་མེད། །དོན་དེ་ཕྱིར་
ཐོས་པའི་ཕན་ཡོན་ནི། །དཔེ་ནམ་མཁས་མཚོན་པར་མི་ནུས་སོ། །ནང་ཡོན་
ཏན་མེད་པའི་མི་དག་ལ། །ནོར་ཅི་ཙམ་འབྱོར་ཡང་དགོས་པ་ཆུང་། །ཆོས་
ཐོས་བསམ་སྒོམ་པའི་ནོར་ཡོད་ན། །ནོར་ཕལ་བ་མེད་ཀྱང་ཕྱུག་པོའི་
མཆོག །ཆོས་ལུང་དང་རྟོགས་པའི་བསྟན་པ་ནི། །དོན་བཤད་དང་སྒྲུབ་
པས་འཛིན་དགོས་ཤིང༌། །ཕ་འཇམ་དགོན་བླ་མའི་ལུགས་བཟང་ཡང་། །
འདོད་ཡོན་གྱིས་འཇིག་པར་གསུངས་པའི་ཕྱིར། །ཁོང་རྗེས་འཇུག་རྣམས་ཚོ་
ཟང་ཟིང་ལ། །རྩིས་ཆེ་ཆེར་མཛད་འདི་ཐན་ལྟས་ལགས། །མགོན་ཐུབ་པའི་
དབང་པོའི་བསྟན་པ་ལ། །གོས་ངུར་སྨྲིག་སོར་བཞི་འཆང་བ་ཡང་། །ཟས་
བཟའ་བཏུང་བསམ་བཞིན་མ་ཐོབ་ན། །ཁོང་རྫོགས་སངས་རྒྱས་སུ་མི་
འགྱུར་གསུངས། །ཡུལ་མུ་གེ་ཉམ་ང་བྱུང་བའི་དུས། །ཟས་ཅུང་ཟད་ལ་ཡང་
ངོ་ཐང་ཆེ། །དཔེ་དེ་བཞིན་བསྟན་པའི་སྙིགས་མ་འདིར། །ཁྲིམས་སྣ་གཅིག་
སྲུང་བ་བསོད་ནམས་ཆེ། །རྟེན་དལ་འབྱོར་དོན་ཆེ་རྙེད་པ་ཡང་། །དོན་
མེད་ཀྱི་ལས་ལ་བཀོལ་བས་ཟད། །རྐྱེན་འཆི་བ་ཞེས་བྱའི་སྐད་པོ་ཆེ། །ཐག་
མི་རིང་རང་གི་རྩ་ན་འདུག །སྒོས་འཁོར་བ་འདི་ཡི་ཕུན་ཚོགས་ལ། །བློ་
619



མཁས་པ་སུ་ཞིག་ཡིད་རྟོན་བྱེད། །གླིང་བཞི་ལ་དབང་བའི་འཁོར་སྒྱུར་
ཡང་། །མི་སྤྲང་བོའི་གྲལ་དུ་ལྟུང་བ་དང་། །སེམས་མཛའ་མཐུན་ཕ་མ་ལྟ་
བུའི་གྲོགས། །དུས་རེས་འགའ་དགྲ་ཡི་དྭངས་མར་འགྱུར། །སྟོབས་འཕྲུལ་
འཁོར་ལྡན་པའི་དམག་དཔོན་ཡང་། །མཐར་རང་ཡུལ་སྤངས་ནས་འབྲོས་
ལ་ལྟོས། །ཐོག་ཡང་བརྩེགས་རིན་ཆེན་ཁང་བཟང་དང་། །རི་ལུང་བ་གང་
བའི་གནག་ཕྱུགས་ཚོགས། །གོས་དར་ཟབ་གསེར་དངུལ་བང་མཛོད་
ཀྱང་། །དུས་སྐད་ཅིག་ཐལ་བར་བརླག་ལ་ལྟོས། །དགོན་གྲྭ་ས་འདི་ལ་
མཚོན་ན་ཡང་། །རང་གྲྭ་ཐོག་མཉམ་པ་ཕལ་ཆེར་ནི། །རྐྱེན་མི་རྟག་འཆི་
བདག་བདུད་ཀྱིས་ཁྱེར། །གྲོགས་འགའ་ཞིག་ཡུལ་ཐག་རིང་བོར་འཁྱམས། །
ལུང་རིགས་པ་སྨྲ་བའི་བཤེས་གཉེན་མང་། །དུས་ད་ལྟ་དྲན་པའི་ཡུལ་དུ་
གྱུར། །ཁོང་འདིར་བཞུགས་རྣམས་ཀྱང་ཐོས་བསམ་ལ། །སེམས་ཧུར་ཐག་
བརྩོན་པ་ཉིན་སྐར་ཙམ། །ཡུལ་མིག་ལྟོས་ངན་པའི་ལད་མོ་ལ། །སློབ་མི་
དགོས་རྟོགས་པ་ངང་གིས་འབྱུང་། །དོན་མེད་པའི་བྱ་བཞག་མི་ཟད་པའི། །
སྡུག་བསམ་བཞིན་རང་གི་ཕྲག་པར་ལེན། །ཁྱིམ་གནས་ཀྱི་བྱང་སེམས་དག་
ལས་ཀྱང་། །རྟེན་ཁྱད་པར་འཕགས་པ་ཐོབ་བཞིན་དུ། །ཆོས་དོར་ནས་
འཇིག་རྟེན་སྒྲུབ་པ་ནི། །དཔེ་གསེར་གྱིས་ཕུབ་མ་ཉོས་དང་མཚུངས། །སྡུག་
བསྔལ་གྱི་རྩ་བར་གྱུར་པ་དང། །སྡུག་ཕྱི་མ་འདྲེན་ཞིང་དྲག་ཏུ་སྐྱེད། །སྡུག་
བརྒྱུད་མར་འབྱུང་ཕྱིར་སྲིད་པ་འདི། །ལུང་རྣམས་ལས་ནད་དང་འབྲས་
ཉིད་དང་། །ཟུག་རྔུ་དང་སྡིག་པ་ལྟ་བུར་གསུངས། །འདི་བསམ་པར་
620



རིགས་སམ་ཤེས་ལྡན་དག །ལར་ད་ལྟ་ཀླ་ཀློའི་སྔ་ལྟས་སུ། །མཐའི་དམག་
གི་དཔུང་ཚོགས་ཆེས་དར་བས། །གསོད་འཕྲོག་གི་ངན་སྦྱོར་སྣ་ཚོགས་
ཀྱིས། །ཡུལ་ཀུན་གྱི་བདེ་སྐྱིད་དབང་མེད་བཅོམ། །ཡོངས་རྒྱལ་ཁམས་
འཁྲུགས་ནས་གཡོ་བྱེད་ཅིང་། །ཆོས་ཚུལ་བཞིན་སྒྲུབ་རྣམས་རང་མགོ་
ཐོན། །སའི་ཁྱོན་ཀུན་ཁ་བས་གཡོགས་ན་ཡང་། །བྱ་ཅོ་ཀས་རང་ཤོང་རྙེད་
པར་གསུངས། །བསམ་ཤེས་ན་སྣང་ཚུལ་འདི་དག་ནི། །སྡུག་ཀུན་འབྱུང་
འཁོར་བའི་ཉེས་དམིགས་དང་། །ལས་དཀར་ནག་འབྲས་བུར་ངེས་པ་
དང༌། །ཆོས་མི་རྟག་སྟོན་པ་ཤ་སྟག་གོ །ད་ཧ་ཅང་བཤད་པ་ཐལ་ཆེ་བས། །
སྤྲང་དབྱུག་འདི་ཚུར་ལ་མི་འཁོར་རམ། །ཚིག་བཤད་བཤད་མང་ཡང་ནེ་
ཙོའི་གཏམ། །དོན་ཉམས་སུ་ལོངས་དང་རང་ལ་ཕན། །འདིར་འབད་པའི་
རྣམ་དཀར་ཟླ་ཟེར་གྱིས། །མགོན་རྒྱལ་བསྟན་བསམ་འཕེལ་ནོར་བུའི་འོད། །
ཕྱོགས་ཀུན་ཏུ་འབར་བའི་རྩེ་དགའ་ཡིས། །མ་འགྲོ་ཀུན་ཕན་བདེ་སྐྱོང་གྱུར་
ཅིག ། །
ཅེས་རྣམ་སྨིན་ནོག་པའི་བདག་འབྲས་ལ་སྐྱོ་བའི་མགུར་དབྱངས་འདི་ནི། སྤང་བྱའི་མེས་
དབོན་རྣམ་གསུམ་གྱི་མངའ་འབངས་སུ་རིང་ནས་འཁོད་པ། ༧ཨ་རོལ་སྤྲུལ་མིང་པས་རྣམ་རྟོག་
སྣང་བ་དགུ་འགྱུར་གྱི་རང་མདངས་ཡི་གེར་ཤར་བ་ཛ་ཡནྟུ། །
-
--
621



༄༅། །དབེན་པའི་གནས་མཆོག་བཀྲ་ཤིས་
གཡས་འཁྱིལ་གྱི་བསྔགས་པ་མདོར་
བསྡུས་བཞུགས་སོ། །
༄༅ ། །ཀ་མ་ལ་ལྟར་སེམས་རྒྱུད་རབ་ཏུ་དཀར། །ཁ་དོག་དུར་སྨྲིག་
བསྟན་འཛིན་གྲལ་མཐའ་བསྟེན། །ག་ན་གནས་ཀྱང་བླ་མ་སྙིང་ནས་དྲན། །
ང་ཡི་བྲིས་པར་གོ་སླའི་ཚུལ་གྱིས་བརྗོད། །ཀ་ཤིའི་གོས་ཀྱི་སྟོད་གཡོགས་
གྱོན་པའི་གནས། །ཁ་བའི་མེ་ཏོག་ཕང་ཕུང་རྒོད་པའི་གནས། །ག་བུར་ཚུལ་
ཁྲིམས་དྲི་བཟང་ཁྱབ་པའི་གནས། །ང་ཅག་ཚེ་དང་སྒྲུབ་པ་སྙོམས་པའི་
གནས། །ཅ་ཅོའི་འདོད་ཡོན་ཤུགས་ཀྱིས་སྤང་བའི་གནས། །ཅ་ཅོ་རྐྱེན་ངན་
ལམ་དུ་ཟློག་པའི་གནས། །ཆ་ལུགས་མི་གཅིག་དུ་མས་དབེན་པའི་གནས།།
ཆ་ཡོད་ཁྲིམས་གཙང་དཔུང་གདང་བསྒྲིགས་པའི་གནས། །ཇ་སོགས་འཚོ་བ་
མཐུན་རྐྱེན་འཛོམས་པའི་གནས། །ཇ་ལྟར་བཅུད་ལྡན་ཤིང་སྣ་སྨིན་པའི་
གནས། །ཉ་ལྟོ་པ་བཞིན་བདེ་མཆོག་སྒྲུབ་པའི་གནས། །ཉ་ཉུང་གྲུབ་མཐའ་
བསྲེ་སླད་མེད་པའི་གནས། །ཏཱ་རེ་ལ་སོགས་བཟླས་བརྗོད་འཕེལ་པའི་
གནས། །ཏ་ལའི་འདབ་ལྟར་བློ་གྲོས་རྒྱས་པའི་གནས། །ཐ་ཆད་གདོན་
622



བགེགས་འབྱུང་བོ་འཐུལ་བའི་གནས། །ཐ་རྒོད་སེམས་རྒྱུད་གྱོང་བོ་འདུལ་
བའི་གནས། །ད་ལྟ་བློ་གསལ་བརྒྱ་ཕྲག་འདུས་པའི་གནས། །ད་ནས་ཚེ་
ལྷག་དོན་ལྡན་བྱེད་པའི་གནས། །ན་ཀྲའི་རང་མཚང་དཔེ་རུ་སྟོན་པའི་
གནས། །ན་རྒ་མི་རྟག་འཆི་བ་དྲན་པའི་གནས། པ་སངས་ལྟར་དཀར་
དགེ་སྦྱོར་འཕེལ་བའི་གནས། །པ་ར་མི་ཏའི་ལམ་མཆོག་དཔྱད་བསྒོམ་
གནས། །ཕ་མའི་རྒྱུད་ཀྱི་བསྐྱེད་རྫོགས་དར་བའི་གནས། །ཕ་རོལ་འགྲོ་ལ་
སེམས་མཆོག་བསྐྱེད་པའི་གནས། །བ་སྤུ་གཡོ་བའི་རྣམ་ཐར་སྐྱོང་བའི་
གནས། །བ་ལང་ལྟ་བུའི་རྨོངས་མུན་སེལ་བའི་གནས། །མ་གྱུར་སྡུག་བསྔལ་
གཏོང་ལེན་བྱེད་པའི་གནས། །མ་དང་མཁའ་འགྲོ་དབྱིངས་ནས་དགྱེས་པའི་
གནས། །ཙ་དུར་མཆེ་གཙིགས་གཅན་གཟན་མེད་པའི་གནས། །ཙ་རི་
གཉིས་པར་ལུང་དུ་བསྟན་པའི་གནས། །ཚ་སྐྱོབ་ལྗོན་བཟང་གཡུ་ལོ་ལྡེམ་
པའི་གནས། །ཚ་གྲང་སྙོམས་པས་རིག་པ་འཕེལ་བའི་གནས། །ཛཱ་ཡའི་
གསུང་རབ་གདམས་ངག་ཐོས་པའི་གནས། །ཛ་ལང་ང་རྒྱལ་ངང་གིས་ཞི་
བའི་གནས། །ཝ་སོགས་དུད་འགྲོ་འཇིགས་ལས་སྐྱོབ་པའི་གནས། །ཝ་
པགས་གོས་སོགས་དགག་བྱར་འཛེམ་པའི་གནས། །ཞྭ་སེར་སྒྲུབ་བརྒྱུད་
བསྟན་པ་ཚུགས་པའི་གནས། །ཞྭ་སེར་བསྟན་འཛིན་མང་པོ་བཞུགས་པའི་
གནས། །ཟ་ཆོག་མཁན་རྣམས་སུན་སྣང་སྐྱེ་བའི་གནས། །ཟ་ཟིའི་འཁྲུལ་
སྣང་བསླུ་བྲིད་མི་འབྱུང་གནས། །འ་ཅག་དལ་འབྱོར་སྙིང་བོ་ལེན་པའི་
གནས། །འ་འུར་ཟབ་མོའི་མགུར་དབྱངས་གསུང་བའི་གནས། །ཡ་མཚན་མི་
623



ལ་ཡབ་སྲས་བཞུགས་པའི་གནས། །ཡ་མཚན་རླུང་ལ་རང་དབང་ཐོབ་པའི་
གནས། །ར་བ་གངས་རིའི་ཕྲེང་བ་བསྒྲིགས་པའི་གནས། །ར་ཡིག་གཉིས་པ་
སྦྲང་རྩིས་ཚིམ་པའི་གནས། །ལ་ལུང་ལུས་ཅན་དབང་དུ་འདུ་བའི་གནས། །
ལ་གོར་བྱིན་རླབས་རྒྱུད་ལ་འཇུག་པའི་གནས། །ཤཱ་ས་ན་ཡི་སྒྲུང་མས་སྐྱོབ་
པའི་གནས། །ཤ་ཁྲག་མཆོད་སྦྱིན་ཕངས་མེད་འགྱེད་པའི་གནས། །ས་གཞི་
རྡོ་རྗེ་གདན་ལྟར་འཕགས་པའི་གནས། །ས་གསུམ་འགྲོ་བའི་རེ་བ་སྐོང་བའི་
གནས། །ཧ་ས་བཛྲ་ཉམས་རྟོགས་བརྡོལ་བའི་གནས། །ཧ་ཧ་བཀྲ་ཤིས་ཕུན་
ཚོགས་འཛོམས་པའི་གནས། །ཨ་དོན་སྐྱེ་མེད་དོན་ལ་དཔྱོད་པའི་གནས། །
ཨ་ཨུ་དགེ་མཚན་གཡང་དུ་འཁྱིལ་བའི་གནས། །གནས་མཆོག་དམ་པའི་
བསྔགས་པ་བརྗོད་པ་འདི། །དུང་དུང་ཡིད་ཀྱི་རི་མོར་ལེགས་བྲིས་ནས། །
ཟབ་ཟབ་གདམས་པའི་བདུད་རྩི་ལོངས་མཛོད་ལ། །བསམ་སྦྱོར་དག་པས་
སྒྲུབ་པ་ལྷུར་ལེན་མཛོད། །དབེན་གནས་འདི་ནི་སྐལ་ལྡན་རྒྱ་མཚོ་ཡི། །
ཐུགས་རྗེའི་བྱིན་རླབས་ཟབ་མོའི་གཏེར་དུ་གྲུབ། །གྲུབ་དབང་མཆོག་ལ་
མོས་པའི་བློ་ལྡན་ཚོགས། །ཚོགས་མཆོག་སྨོན་ལམ་གནས་འབྲེལ་ལྷན་ཅིག་
ཞོག །དབེན་པའི་བསྔགས་བརྗོད་བསྐུལ་བའི་མེ་ཏོག་ཕྲེང་། །བློ་གྲོས་སོར་
མོས་བཏུས་པའི་མགུལ་རྒྱན་འདི། །སློབ་ཚོགས་སྤྲོ་དགའ་བསྐྱེད་ཕྱིར་
མགྲིན་པ་རུ། །བཀོད་པའི་དགེ་བས་ཆོས་སྤྱོད་འཕེལ་གྱུར་ཅིག །
ཅེས་དབེན་པའི་གནས་མཆོག་བཀྲ་ཤིས་གཡས་འཁྱིལ་གྱི་བསྔགས་པ་མདོར་བསྡུས་གོ་སླ་་་
བར་བརྗོད་པ་འདི་ནི་གམ་བཅར་བྲིས་པ་སོགས་ནས་ཀ་རྩོམ་ཞིག་གྱིས་ཞེས་འགོ་བཙུགས་པ་ན།
624



༧ཨ་རོལ་ལུང་རྟོགས་མིང་ཅན་ནས་དེ་
མང་ཐོས་རྒན་པ་རྣམས་ནས་བྲི་བར་བསྐུལ་བ་ལྟར།
འཕྲལ་ངག་ལ་ཅི་ཐོན་སྨྲས་པའོ། །སརྦ་ཛ་ཡནྟུ། །
625



༄༅ །།རྗེ་ཚེ་འཛིན་མ་ལ་བརྟེན་ནས་ཚེ་བུམ་
འབུལ་ཚུལ་བཞུགས་སོ། །
-
་་
༄༅ ། །རྗེ་ཚེ་འཛིན་མ་ལ་བརྟེན་ནས་ཚེ་བུམ་འབུལ་ཚུལ་ནི། ཟུར་ཕུད་
ལྔ་ལྡན་མཁྱེན་པའི་ཡེ་ཤེས་གཏེར། །འགྲོ་ལ་བརྩེ་བའི་རང་བཞིན་སྤྱན་རས་
གཟིགས། །རྒྱལ་ཀུན་མཐུ་སྟོབས་གསང་བ་ཀུན་གྱི་བདག །གཅིག་བསྡུས་
བློ་བཟང་གྲགས་པར་གསོལ་བ་འདེབས། །རྒྱལ་ཀུན་སོར་རྟོགས་ཡེ་ཤེས་སྒྱུ་
འཕྲུལ་ཆེ། །ཚེ་དཔལ་བདུད་རྩི་དཔག་མེད་སྤེལ་བའི་ལྷ། །དབྱེར་མེད་ཆོས་
ཀྱི་རྒྱལ་པོ་ཙོང་ཁ་པར། །གསོལ་བ་འདེབས་སོ་བྱིན་རླབས་དངོས་གྲུབ་
སྩོལ། །མཁྱེན་རབ་གཅིག་བསྡུས་སྙིང་བོ་ཁྲོས་པའི་གར། །འཆི་བདག་
བདུད་སྡེའི་གཤེད་དུ་ཡོངས་ཤར་བ། །འཇིགས་མཛད་རྡོ་རྗེའི་གཞོམ་བྲལ་
སྲུང་བའི་གུར། །ཕིབས་ཏེ་མཆོགས་ཐུན་ཚེ་ཡི་བདུད་རྩི་སྩོལ། །བློ་ལྡན་སྙིང་
ལ་བློ་གྲོས་མཆོག་སྩོལ་ཅིང་། །གྲགས་པའི་འོད་ཟེར་སྟོང་གི་འདུ་འགོད་
ཀྱིས། །གདུལ་བྱ་རྒྱ་མཚོ་རྗེས་བཟུང་ཕྱོགས་རྣམས་ལས། །རྣམ་པར་རྒྱལ་
བའི་དགེ་མཚན་དེང་འདིར་སྤེལ། །ཁྱོད་བྱིན་ཐུགས་རྗེ་ཟླ་བ་ལས་འོངས་
པའི། །ཚེ་དཔལ་བསོད་ནམས་རྒྱུན་བཟང་བྱིན་རླབས་བཅུད། །འཇོ་བའི་
འཕྲིན་ལས་ཟག་མེད་བདུད་རྩིའི་རྒྱུན། །གླེགས་རལ་དྷཱི ཡིག་སྔགས་ཕྲེང་
626



རྣམ་པར་སྦྱིན། །འཇམ་མགོན་ཁྱོད་ལ་སྙིང་ནས་རེ་བ་ཡི། །མན་ངག་
ཉམས་སུ་ལེན་པའི་སྒྲུབ་པ་པོ། །དུས་མིན་འཆི་བདག་གཡུལ་ངོ་ལས་རྒྱལ་
ཏེ། །སྐུ་གསུང་ཐུགས་ཀྱི་བྱིན་རླབས་དངོས་གྲུབ་སྩོལ། །བདག་སློབ་དད་
དམ་གཙང་མའི་ས་གཞི་བརྟན། །ཆོས་རྒྱལ་སྲུང་བའི་གུར་ཁང་ཕིབས་པའི་
མཐུས། །རྗེ་བཙུན་ཙོང་ཁ་པ་དང་དབྱེར་མེད་པའི། །དཔལ་ལྡན་བླ་མའི་
སྐུ་ཚེ་བརྟན་གྱུར་ཅིག། ༧ །རིགས་གསུམ་སྒྱུ་འཕྲུལ་བློ་བཟང་གྲགས་པའི་
དཔལ། །ཁྱོད་ཞབས་གུས་པས་བསྙེན་ཅིང་གསོལ་འདེབས་ན། །བྱིན་རླབས་
ཐུགས་རྗེའི་མཐུ་དཔུང་ཆེར་བསྐྱེད་མཐུས། །བླ་མའི་སྐུ་ཚེ་བརྟན་པར་བྱིན་
གྱིས་རློབས། །ཨོཾ་ཨཱཿ གུ་རུ་སུ་མ་ཏི་ཀཱིརྟི་ཨ་པ་རི་མི་ཏ་ཨ་ཡུར་ཛྙཱ་ན་སེདྡྷི་ཧཱུྃ་
ཧཱུྃ། ཅེས་དང་། གཟུངས་རིང་ཐུང་ཅི་རིགས་བཟླས་རྗེས་ཕྱག་གསུམ་འཚལ་
ཏེ་ཚེ་བུམ་བཏེགས་ནས། འཆི་མེད་བདུད་རྩིའི་བཅུད་ཀྱིས་རབ་གཏམས་
པའི། །རིན་ཆེན་མཛེས་པའི་བུམ་བཟང་འདི་ཕུལ་བས། །མགོན་ཁྱོད་
ཞབས་ཟུང་འགྱུར་མེད་རྡོ་རྗེའི་ཁྲིར། །བགྲང་ཡས་བསྐལ་པ་རྒྱ་མཚོར་རྟག་
བརྟན་ཞིང་། །ཐོས་བསམ་སྒོམ་དང་འཆད་རྩོད་རྩོམ་པ་སོགས། །གཞན་
ཕན་མཁས་བཙུན་བཟང་པོའི་མཛད་པ་ཡིས། །བསྟན་འགྲོའི་ཕན་བདེའི་
ལེགས་ཚོགས་མ་ལུས་པ། །ཡར་ངོའི་ཟླ་ལྟར་འཕེལ་བར་མཛད་དུ་གསོལ། །
དེ་ནས་ཞབས་བརྟན་གསོལ་འདེབས་བཏོན་རྗེས། རྗེ་བཙུན་བླ་མ xxx
གྱུར་ཅིག །བདག་སོགས་རྣམས་ཀྱིས XXX བཀྲ་ཤིས་ཤོག །དེ་ནས་
མཇལ་ཁ་ཞུའོ། །
627



ཞེས་རྗེ་ཚེ་འཛིན་མ་ལ་བརྟེན་ནས་ཚེ་བུམ་བསྒྲུབས་པའི་མཇུག་ཏུ། བླ་མ་ལ་ཚེ་བུམ་འབུལ་
ཚུལ་གྱི་འདོད་གསོལ་འདི་འདྲ་འབྲི་དགོས་ཞེས་བསྐུལ་ངོར༧ཨ་རོལ་བློ་བཟང་ལུང་རྟོགས་བསྟན་
རྒྱན་ནས་དེ་འཕྲལ་སྤེལ་བས། འདོད་དོན་བདེ་ལེགས་སུ་འགྲུབ་པར་གྱུར་ཅིག །
628



༄༅།།རིག་གནས་སྨོན་ལམ་ཞེས་
བྱ་བ་བཞུགས་སོ།།
༄༅ ། །དེ་ལྟར་ལེགས་བྱས་བསོད་ནམས་མཚོ་ཆེན་ལས། །འོངས་པའི་
མཆོག་ཐུན་དངོས་གྲུབ་འབྱུང་བའི་གནས། །རིགས་གསུམ་སྒྱུ་འཕྲུལ་རྗེ་
བཙུན་བླ་མ་ཡིས། །རྗེས་བཟུང་དམ་ཆོས་བདུད་རྩིས་འཚོ་བར་ཤོག །
བསྒོམས་བཟླས་མཆོད་བསྟོད་གསོལ་བ་བཏབ་པའི་མཐུས། །བདག་སོགས་
སྐྱེས་རབས་པདྨོའི་ཕྲེང་བ་རུ། །ཟུར་ཕུད་ལྔ་བའི་ཐུགས་རྗེ་ཉི་འོད་ཀྱིས། །
བདག་བློའི་དགའ་ཚལ་རིང་དུ་སྐྱོང་བར་མཛོད། །མཁྱེན་རབ་གཞོན་ནུའི་
མཛེས་སྡུག་ལ་ཆགས་པའི། །རྨོངས་མུན་དྲ་བ་གཅོད་པའི་དཔའ་བོ་དེས། །
ལས་ཉོན་མུན་པའི་དཔུང་ཚོགས་མཐར་བྱས་ནས། །གཞུང་དོན་དཔྱོད་པའི་
ཤེས་རབ་འཕེལ་བར་ཤོག །བྱིང་དང་རྒོད་པའི་གཉིད་རྨུགས་རྒྱང་བསྲིངས་
ཏེ། །ཆོས་ཀུན་བདེན་སྟོང་སྒྱུ་མའི་སྣང་ཚུལ་ལ། །རྩེ་གཅིག་གོམས་པའི་ཏིང་
འཛིན་བརྟན་བྱས་ནས། །མཉམ་པར་འཇོག་པའི་བསམ་གཏན་མཐར་ཕྱིན་
ཤོག །མ་རྒན་སེམས་ཅན་རེ་རེ་ཙམ་གྱི་ཕྱིར། །བྱམས་བརྩེ་སྙིང་རྗེ་ཆེན་པོས་
རྒྱུད་བསྐུལ་ནས། །མེ་ནང་བསྐལ་པར་གནས་ཀྱང་མི་སྐྱོ་བའི། །བརྩོན་
འགྲུས་ལྷོད་པ་མེད་པར་མཐར་ཕྱིན་ཤོག །སྙིགས་མའི་སྐྱོན་བརྒྱའི་སྤྱོད་
-
པ་
ཚ
629



-
་་
ཚུལ་སྣ་ཚོགས་ཀྱིས། །ཕན་པའི་ལན་དུ་གནོད་པའི་ལས་བརྩམས་ཀྱང་། །
མང་དུ་ཐོས་པའི་ཡོན་ཏན་གོ་བགོས་ནས། །བཟོད་པའི་མདངས་ཀྱིས་ཀུན་
ཡིད་འདྲེན་ནུས་ཤོག །བསླབ་གསུམ་རྒྱུད་སྡེ་ཀུན་ལས་ལེགས་གསུངས་
པའི། །སོ་ཐར་བྱང་སེམས་སྔགས་ཀྱི་དམ་ཚིག་རྣམས། །རང་སྲོག་ལྟར་སྲུང་
སངས་རྒྱས་བསྟན་པ་ལ། །ལག་རྗེས་འཇོག་བྱེད་ཚུལ་ཁྲིམས་མཐར་ཕྱིན་
ཤོག །རྣམ་འདྲེན་དོན་ཀུན་གྲུབ་པའི་རྗེས་ཞུགས་ནས། །ལུས་སྲོག་ལོངས་
སྤྱོད་གཏོང་བྱའི་རྫས་ཕྲ་རགས། །རང་རང་གང་འདོད་དངོས་པོར་བསྒྱུར་
སྤེལ་ནས། །ཆགས་མེད་གཏོང་བའི་སྦྱིན་པ་མཐར་ཕྱིན་ཤོག །དྲི་མེད་རྣམ་
པར་དཔྱོད་པའི་མཐོངས་ཡངས་ལས། །བདག་གི་བློ་གྲོས་ཨུཏྤལ་འདབ་མའི་
རྩེར། །ཤེས་བྱའི་གནད་དོན་འཆད་པའི་དྲི་བསུང་གིས། །གཞན་ཡིད་བུང་
བ་འགུགས་པའི་དངོས་གྲུབ་སྩོལ། །རྨད་བྱུང་མདོ་རྒྱུད་རྒྱ་ཆེན་གངས་ཀྱི་
རིར། །དྲི་མེད་རིགས་པའི་གད་རྒྱངས་གཅིག་གིས་ཀྱང་། །སྨྲ་ངན་རི་དྭགས་
མ་ལུས་སྐྲག་བྱེད་པའི། །ཟླ་བྲལ་རྩོད་པའི་དངོས་གྲུབ་དེང་འདིར་སྩོལ། །
དབྱངས་ཅན་རིག་པའི་རྒྱུད་ལས་ལེགས་དྲངས་པའི། །དོན་ལྡན་སྙན་ཚིག་
གསར་བའི་སྤྲིངས་ཡིག་གིས། །མཁས་ཀུན་ཡིད་འཕྲོག་རྩོམ་པའི་དངོས་གྲུབ་
ཀྱིས། །གཞན་དོན་སྒྲུབ་པའི་ནུས་པ་མཐར་ཕྱིན་ཤོག །ཁྱད་པར་རིགས་
འཕྲུལ་གསེར་གྱི་སྒོ་མོ་འབུམ། །འབྱེད་བྱེད་བསྡུས་གྲྭའི་གཞུང་ལ་ལེགས་
སྦྱངས་ཏེ། །བསྟན་པ་ཁོ་ན་ཐར་འདོད་འཇུག་ངོགས་སུ། །སྒྲུབ་བྱེད་ཚད་
མའི་དགོངས་དོན་རྟོགས་པར་ཤོག །བྱམས་མགོན་ཞལ་བཟང་སྤྲིན་གྱི་བ་
630



གམ་ལས། །ལེགས་འོངས་མངོན་རྟོགས་རྒྱན་གྱི་འབྲུག་སྒྲའི་དབྱངས། །ཐོས་
པས་ཐེག་ཆེན་ལམ་གྱི་དྲང་ངེས་དོན། །ཇི་བཞིན་རྟོགས་པའི་མངལ་ཁུར་
འཛིན་པར་ཤོག །བདག་མེད་གཏན་ལ་འབེབས་པའི་ལུང་རིགས་ཀྱི། །རྣམ་
གྲངས་དབུ་མའི་གཞུང་ལ་ལེགས་སྦྱངས་པས། །ཡིད་དཔྱོད་ཙམ་མིན་ཚད་
མས་ངེས་རྙེད་ནས། །ཡང་དག་ལྟ་བའི་གནད་ལ་དབང་འབྱོར་ཤོག །ཤེས་
བྱ་གཞི་ལྔའི་རང་སྤྱིའི་མཚན་ཉིད་ཀུན། །སྟོན་པའི་ཆོས་མངོན་རྒྱ་མཚོར་
ལེགས་སྦྱངས་ནས། །ཀུན་བྱང་ཆོས་ཀྱི་བླང་དོར་འདོམས་པ་ལ། །ཐོགས་
མེད་སྐུ་མཆེད་ཞབས་དང་མཚུངས་པར་ཤོག །དགག་སྒྲུབ་གནང་གསུམ་
བཅས་མཚམས་ཕྲ་རགས་ཀུན། །མ་ནོར་གསལ་བར་སྟོན་པའི་འདུལ་བའི་
གཞུང་། །ཀུན་ལ་སྦྱངས་པའི་ཐུབ་གསུང་དགོངས་འགྲེལ་གནད། །རྟོགས་
ནས་བག་ཡོད་རྟུལ་ཞུགས་ལ་གནས་ཤོག །དབྱངས་ཅན་ཀ་ཙན་སྒྲ་རིག་
སྙན་ངག་དང་། །ཟློས་གར་མངོན་བརྗོད་སྐར་རྩིས་བཟོ་གསོ་རིག །མཁས་
མང་དགའ་སྟོན་རིག་གནས་བགྲང་ཡས་ཀུན། །སྨྲ་ལ་འཇམ་དབྱངས་གཞོན་
ནུར་མཚུངས་པར་ཤོག །ཆེ་གསལ་མྱུར་ཟབ་ཤེས་རབ་གཟི་འོད་ཀྱིས། །མི་
ཤེས་རྨོངས་པའི་མུན་ཚོགས་མཐར་བསྐྲད་ནས། །སྨིན་བྱེད་དབང་གི་ཆུ་བོ་
རྣམ་བཞི་ཡི། །རིམ་གཉིས་ལམ་ལ་གཞོལ་བའི་མཐུ་ཐོབ་ཤོག །མདོར་ན་
བདག་སོགས་སྐྱེ་བའི་ཕྲེང་བ་རུ། །བྱམས་ལྡན་བརྩེ་བའི་མགོན་གྱིས་རྗེས་
བཟུང་སྟེ། །ས་ལམ་རྟོགས་པ་མ་ལུས་མཐར་ཕྱིན་ཏེ། །ཟུང་འཇུག་སྐུ་བཞིའི་
གོ་འཕང་མྱུར་འགྲུབ་ཤོག །
631



ཅེས་དགེ་སྦྱོར་གྱི་མཇུག་ཏུ་རིག་གནས་ལྔ་ལ་སྦྱངས་པ་མཐར་ཕྱིན་པར་འགྱུར་བའི་སྨོན་་་་་་
ཚིག་ཏུ་སྒྲིག་པ་འདི་ནི། བློ་གྲོས་དད་བརྩོན་དང་ལྡན་པ་བློ་བཟང་དཔལ་ལྡན་དང་། ཚ་བོ་དགེ་
ལེགས་རྒྱ་མཚོ་གཉིས་ནས་བསྐུལ་བའི་ངོར། ཤཱཀྱའི་བཙུན་གཟུགས་བློ་བཟང་ལུང་རྟོགས་བསྟན་
པའི་རྒྱལ་མཚན་གྱིས་བྲིས་པ་ཛ་ཡནྟུ། །
632



༄༅ ། །འཆད་ཉན་གཡང་འབོད་བྱེད་
ཚུལ་བཞུགས་སོ། །
༄༅ ། །སྙིང་རྗེ་རང་གཟུགས་པདྨ་དཀར། །རྣམ་དཔྱོད་བློ་གྲོས་དཔལ་
གཏེར་ལྷ། །བར་ཆད་བདུད་འཇོམས་གསང་བའི་བདག །བི་ཡིག་ལས་
འཁྲུངས་རྣམ་ཐོས་སྲས། །ཨུཏྤལ་ལྕགས་ཀྱུས་བརྟན་གཡོའི་ཚོགས། །དབང་
དུ་སྡུད་མཛད་རིག་བྱེད་ལྷའི། །བྱིན་མཐུས་ལེགས་ཚོགས་གཡང་དུ་ཁུག །
བཤད་དང་སྒྲུབ་པའི་གཡང་ཁུག་ཅིག །ལུང་དང་རྟོགས་པའི་ཡོན་ཏན་
ལྡན། །མི་དབང་ལུང་དང་ལས་ལས་མཐོ། །འཁྲུངས་རབས་གསེར་རིའི་
ཕྲེང་བ་ཅན། །བཤེས་གཉེན་བཟང་པོའི་གཡང་ཁུག་ཅིག །ཡ་རབས་དད་
བརྩོན་བློ་གསལ་བའི། །གྲྭ་རིགས་ཕྱོགས་དང་ཕྱོགས་མཚམས་ནས། །པདྨའི་
མཚོ་ལ་ངང་མོ་བཞིན། །གནས་འདིར་འདུ་བའི་གཡང་ཁུག་ཅིག །དམ་
ཆོས་འདུལ་བའི་དགོངས་དོན་བཞིན། །སྤང་བླང་ཚུལ་བཞིན་སྒྲུབ་ནུས་
པའི། །དྲན་དང་ཤེས་བཞིན་བག་ཡོད་པའི། །རྣམ་དག་ཁྲིམས་ཀྱི་གཡང་
ཁུག་ཅིག །ལེགས་གསུངས་འཁོར་ལོ་དང་པོ་ཡི། །དགོངས་པ་འགྲེལ་བའི་
བསྟན་བཅོས་མཆོག །ཆོས་མངོན་མཛོད་དང་འདུལ་བ་ཡི། །འཆད་ཉན་
དར་བའི་གཡང་ཁུག་ཅིག །བསྟན་པའི་སྙིང་བོ་ཤེར་ཕྱིན་གྱི། །དགོངས་
633



འགྲེལ་ཟབ་རྒྱས་གཞུང་གི་མཆོག །ཕ་རོལ་ཕྱིན་དང་དབུ་མ་ཡི། །འཆད་
ཉན་དར་བའི་གཡང་ཁུག་ཅིག །འཁོར་ལོ་ཐ་མའི་དགོངས་པའི་དོན། །
རྣམ་རིག་སྨྲ་བའི་གཞུང་གི་མཆོག །ས་སྡེ་ཚད་མ་རྣམ་འགྲེལ་གྱི། །འཆད་
ཉན་དར་བའི་གཡང་ཁུག་ཅིག །རྡོ་རྗེ་འཆང་དབང་ཐུགས་ཀྱི་བཅུད། །
སྐལ་ལྡན་དབང་བོ་རབ་ཀྱི་ཆོས། །གསང་ཆེན་རྒྱུད་སྡེ་རྣམ་བཞི་ཡི། །བཤད་
སྒྲུབ་དར་བའི་གཡང་ཁུག་ཅིག །གཞུང་ལུགས་མང་དུ་ཐོས་པས་མཁས། །
དེ་དོན་རྒྱུད་ལ་སྦྱར་བས་བཙུན། །ཀུན་ལ་ལྷག་བསམ་མཆོག་གིས་བཟང་། །
མཁས་བཙུན་བཟང་པོའི་གཡང་ཁུག་ཅིག །འཆད་པས་བློ་གསལ་དགའ་བ་
བསྐྱེད། །རྩོད་པས་ཕས་རྒོལ་ཟིལ་གྱིས་གནོན། །རྩོམ་པས་ལེགས་བཤད་
གཏེར་གྱུར་པའི། །འཆད་རྩོད་རྩོམ་པའི་གཡང་ཁུག་ཅིག །ཆོས་གོས་གསུམ་
གྱིས་ལུས་མཛེས་ཤིང་། །སྡེ་སྣོད་གསུམ་གྱིས་ངག་ལ་བརྒྱན། །བསླབ་པ་
གསུམ་གྱིས་ཐུགས་རྒྱུད་ཕྱུག །མཁས་དང་གྲུབ་པའི་གཡང་ཁུག་ཅིག །དད་
ཅིང་གུས་པའི་ཆུ་གཏེར་ལས། །རླབས་ཆེན་གཏོང་བའི་སྤྲིན་དཀྲིགས་ཏེ། །
ཟང་ཟིང་འབྱོར་བའི་ཆར་འབེབས་པའི། །སྦྱིན་བདག་ཚོགས་ཀྱི་གཡང་ཁུག་
ཅིག །སྐུ་གསུང་ཐུགས་རྟེན་རྒྱུ་སྐར་བཞིན། །གཙུག་ལག་ཁང་བཟང་བྲག་
རི་བཞིན། །མཆོད་པའི་ཡོ་བྱད་སྤྲིན་ཕུང་བཞིན། །བྱ་བ་ལས་ཀྱི་གཡང་
ཁུག་ཅིག །དཔལ་འབྱོར་རྒྱ་མཚོའི་རླབས་བཞིན་འཕྱུར། །སྙན་གྲགས་དུང་
གི་སྒྲ་བཞིན་ལྡིར། །ལས་རླུང་དབྱར་གྱི་མཚོ་བཞིན་རྒྱས། །ཕུན་སུམ་ཚོགས་
པའི་གཡང་ཁུག་ཅིག །ཚེ་ཡི་ཉི་མ་རིང་དུ་གསལ། །བསོད་ནམས་ཡར་ངོས་
634



ཟླ་བཞིན་འཕེལ། །ལུས་ལ་ནད་མེད་བདེ་ཞིང་སྐྱིད། །བཀྲ་ཤིས་མཆོག་གི་
གཡང་ཁུག་ཅིག །མདོར་ན་སྲིད་དང་ཞི་བ་ཡི། །ཕུན་ཚོགས་དཔལ་གཡང་
མ་ལུས་པ། །གནས་འདིར་ཕྱྭ་དང་གཡང་དུ་ཁུག །དངོས་གྲུབ་མཆོག་གི་
དགའ་སྟོན་སྩོལ། །བཀྲ་ཤིས་དགེ་ལེགས་འཕེལ། །
635



༄༅ ། །བསླབ་བྱ་མདོར་བསྡུས་བཞུགས་སོ། །
-
༄༅། །ཨོཾ་སྭ་སྟི། ངོ་མཚར་ཐུགས་ཀྱི་སྤངས་རྟོགས་སངས་རྒྱས་དང་
མཉམ། །རྨད་བྱུང་སྐུ་ཡི་བཀོད་པ་སྣ་ཚོགས་སུ་སྟོན། །ཟབ་རྒྱས་ལེགས་
བཤད་དགོས་འདོད་ཆད་མེད་དུ་སྩོལ། །རྩ་བའི་བླ་མ་དེ་རྣམས་སྙིང་དབུས་
ལ་རོལ། །མཚན་ལྡན་བཤེས་གཉེན་བསྟེན་ཚུལ་ལེགས་པ་དང་གཅིག །
བསླབ་ཁྲིམས་ངོ་ལྐོག་མེད་པར་བསྲུང་བ་དང་གཉིས། །དྲན་ཤེས་བག་ཡོད་
རྒྱུན་དུ་བསྟེན་པ་དང་གསུམ། །ཡོན་ཏན་ཀུན་གྱི་གཞི་རྩར་དགོས་ངེས་སུ་
འདུག་གོ །བློ་ཁ་ཁོག་པར་ཁྲིད་པའི་གྲོགས་པོ་དང་གཅིག །མཛའ་བཤེས་
ཡིན་ཞེས་སྙིང་གཏམ་སྨྲ་བ་དང་གཉིས། །ཟིན་མེད་བྱ་བའི་འཁོར་ལོ་བསྐོར་
བ་དང་གསུམ། །ཆོས་པ་རྣམ་དག་བྱེད་ན་སྤོང་དགོས་སུ་འདུག་གོ །སྔོན་
མེད་བསྟན་པ་གསར་དར་ས་ཕྱོགས་དང་གཅིག །རང་རྒྱུད་བྱིན་རླབས་
ཞུགས་པའི་གནས་ཆེན་དང་གཉིས། །ཕྱི་ནང་ཀླ་ཀློའི་སྐྱེ་བོས་དབེན་པ་དང་
གསུམ། །འདི་འདྲ་བསྟེན་ན་ཐོས་བསམ་གོང་འཕེལ་དུ་འགྱུར་ངེས། །ཆོས་
མེད་སྡིག་ལ་སྦྱོར་བའི་བླ་མ་དང་གཅིག །དད་མེད་ལོག་ལྟ་བྱེད་པའི་སློབ་
མ་དང་གཉིས། །ཁུངས་མེད་ཟབ་ཁྱད་འདོན་པའི་མན་ངག་དང་གསུམ། །
དམྱལ་བའི་རྒྱུ་ཚོགས་བསྒྲུབ་པའི་སྒོ་ཆེན་ཞིག་ལེགས་སོ། །དཔེ་ལ་བླ་མར་
636



བཅོལ་བའི་ཐོས་པ་དང་གཅིག །ཉམས་ལེན་གཞུང་ལས་བཀར་བའི་སྒོམ་
སྒྲུབ་དང་གཉིས། །མ་བརྟགས་རང་ཉམས་དགའ་བའི་ཀུ་ཡངས་དང་
གསུམ། །རྐྱེན་ཐོག་གཉེན་པོས་སླེབ་པ་དཀའ་མོ་རང་ཡིན་ནོ། །ཐོས་བསམ་
བྱེད་པའི་ཐོག་མར་ཀུན་སློང་དང་གཅིག །བར་དུ་རྒྱས་བསྡུས་འཚམ་པའི་
དཔྱད་ཚུལ་དང་གཉིས། །མཐའ་མར་མ་ནོར་རྒྱུད་ལ་སྦྱོར་བ་དང་གསུམ། །
ཐར་བ་དོན་དུ་གཉེར་ན་དགོས་ངེས་སུ་འདུག་གོ །འཆད་ཉན་དཔེ་ཀློག་
ཙམ་ལ་རེ་བ་དང་གཅིག །རྩོད་གྲྭར་ཉིན་རེ་འགྲོ་ཐབས་བྱེད་པ་དང་
གཉིས། །གཉིད་དང་འདུ་འཛིར་ཆགས་པའི་སྐྱིད་ཆོས་དང་གསུམ། །སློབ་
གཉེར་རྣམ་དག་བྱེད་ན་སྤོང་དགོས་སུ་འདུག་གོ །ཚིག་དོན་བློ་ལ་བྱང་བའི་
གོ་བ་དང་གཅིག །བརྡར་ཤ་ཞིབ་དུ་གཅོད་པའི་རིགས་པ་དང་གཉིས། །
སྡེབ་ལེགས་ངག་གི་བརྗོད་པ་དག་པ་དང་གསུམ། །འཆད་རྩོད་རྩོམ་གསུམ་
བྱེད་ན་དགོས་ངེས་སུ་འདུག་གོ །མན་ངག་དོན་ལ་གོལ་བའི་བཤད་ཡམས་
དང་གཅིག །དོན་མེད་ཚིག་ལ་འཁྲིས་པའི་ཤགས་འགྱེད་དང་གཉིས། །
གྲོང་གཏམ་དབྱངས་སུ་གྱེར་བའི་རྩོམ་པ་དང་གསུམ། །མཁས་རྣམས་མགུ་
བ་བསྐྱེད་པ་དཀའ་མོ་རང་ཡིན་ནོ། །བླ་མ་ལྷ་ལ་ཡིད་ཆེས་དད་པ་དང་
གཅིག །རྒྱ་ཆེན་རིགས་པའི་གཞུང་ལ་དཔྱོད་པ་དང་གཉིས། །བསགས་
སྦྱང་ཚད་མེད་རྒྱུན་དུ་བཏང་བ་དང་གསུམ། ། །བཀའ་སྲོལ་འདི་ཡི་ཕྱག་
བཞེས་རྣམ་དག་ཅིག་ཡིན་ནོ། །མི་ཤེས་ཤེས་པར་རློམ་པའི་ང་རྒྱལ་དང་
གཅིག །མ་མཐོང་མཐོང་བར་རློམ་པའི་ལུང་བསྟན་དང་གཉིས། །གདེང་
637



མེད་གདེང་དང་ལྡན་པའི་སྤྱོད་པ་དང་གསུམ། །རང་དམའ་རང་གིས་
འབེབས་ན་དགོས་ངེས་སུ་འདུག་གོ །རྒྱལ་གསུང་མ་ལུས་གདམས་པར་
ཤར་བ་དང་གཅིག །གདམས་དོན་མ་ནོར་ལག་ཏུ་བླངས་པ་དང་གཉིས། །
ཉམས་མྱོང་ཇི་བཞིན་གཞན་ལ་འདོམས་པ་དང་གསུམ། །བསྟན་ལ་རི་མོར་
བགྱིད་ན་དགོས་ངེས་སུ་འདུག་གོ །ཆོས་བརྒྱད་སྨིག་རྒྱུའི་ཆུ་བོར་ཞེན་པ་
དང་གཅིག །ཟང་ཟིང་འབྱོར་བའི་འདུ་འཛི་འཁྲིགས་པ་དང་གཉིས། །
ཆགས་སྡང་ཅན་གྱི་འཁོར་གཡོག་གསོག་པ་དང་གསུམ། །སྲིད་པར་འཆིང་
བའི་ལྕགས་སྒྲོག་ཆེ་ཤོས་སུ་འདུག་གོ །བློ་ཕུགས་ཆོས་ལ་གཏད་པའི་བསམ་
པ་དང་གཅིག །རྐྱེན་ངན་གྲོགས་སུ་ཤར་བའི་སྡུག་བསྔལ་དང་གཉིས། །
དོན་ཆེན་མཐའ་རུ་འདོད་པའི་དམ་བཅའ་དང་གསུམ། །རང་གཞན་དོན་
གཉིས་སྒྲུབ་ན་དགོས་ངེས་སུ་འདུག་གོ །དྲིན་གྱིས་བསྐྱངས་པའི་ཕ་མ་
སེམས་ཅན་དང་གཅིག །དྲིན་ལན་འཇལ་འདོད་ལྷག་བསམ་སྙིང་རྗེ་དང་
གཉིས། །བདག་གཞན་མཉམ་བརྗེ་བྱང་སེམས་བསྐྱེད་པ་དང་གསུམ། །རྒྱལ་
སྲས་སྤྱོད་པར་སློབ་ན་དགོས་ངེས་སུ་འདུག་གོ །སྤྲིན་གྱིས་སྒྲིབ་པའི་ཀུན་
གསལ་ཉི་མ་དང་གཅིག ་ །ས་ལ་བྱིང་བའི་རིན་ཆེན་གསེར་སྦྲམ་དང་
གཉིས། །དཀོར་གྱིས་སྒྲིབ་པའི་དལ་འབྱོར་རྟེན་བཟང་དང་གསུམ། །ཉེས་
སྐྱོན་བྲལ་ན་རྩིས་ཆེ་ཕན་ངེས་སུ་འདུག་གོ །མཆོག་སྤྲུལ་བཀའ་ཡི་ཕེབས་
ཚོགས་ལྕི་བ་དང་གཅིག །སྤང་བླང་འབྱེད་པའི་བསླབ་བྱ་ཞུས་པ་དང་
གཉིས། །ལེགས་བྱས་དགེ་ཚོགས་རྒྱ་ཆེན་བསྐྲུན་པ་དང་གསུམ། །གང་བསམ་
638



དོན་ཆེན་འགྲུབ་པའི་རྒྱུ་ཚོགས་སུ་གྱུར་ཅིག །
ཅེས་པ་འདི་ནི་རོང་བོ་ཐོས་བསམ་རྣམ་པར་རྒྱལ་བའི་གླིང་གི་ཁྲི་ཟུར་རྒྱལ་མཁན་ཆེན་་་་་་་
མཆོག་སྤྲུལ་རིན་པོ་ཆེ་བློ་བཟང་ཚུལ་ཁྲིམས་བསྟན་པའི་ཉི་མ་གང་གིས་ཡང་ཡང་ནན་གྱིས་བསྐུལ་
བ་ལྟར་ཐོས་བསམ་ཉམས་ལེན་ལ་གཞོལ་བའི་བསྐུལ་འདེབས་སུ་རང་ལ་ཉམས་ལེན་མེད་པས་་་་་་་
ནོངས་ཀྱང་དམ་པའི་གསུང་བཞིན༧ཨ་རོལ་མིང་འཛིན་བློ་བཟང་ལུང་རྟོགས་བསྟན་པའི་རྒྱལ་་་་་
མཚན་ནས་བྲིས་ཏེ་ཕུལ་ལོ། །སརྦ་མངྒ་ལཾ།
639



༄༅ ། །བྱིན་རླབས་འཇུག་སྒོ་བླ་མའི་རྣལ་འབྱོར་
དངོས་གྲུབ་འདྲེན་པའི་ཤིང་རྟ་བཞུགས་སོ།།
， །
༄༅། །ན་མོ་གུ་རུ་བཛྲ་དྷ་རཱ་ཡ། དེ་ལ་བྱིན་རླབས་འཇུག་པའི་སྒོ་བླ་
མའི་རྣལ་འབྱོར་བསྡུས་པ་བྱ་བའི་ཚུལ་ནི། རང་གི་སྤྱི་བོར་སེང་ཁྲི་པད་ཟླའི་
སྟེང་། །དུས་གསུམ་སངས་རྒྱས་ཀུན་གྱི་ངོ་བོ་ཉིད། །རྩ་བའི་བླ་མ་རྡོ་རྗེ་
འཆང་ཆེན་པོ། །བློ་བཟང་ལུང་རྟོགས་བསྟན་པའི་རྒྱལ་མཚན་ནི། །གསུམ་
ལྡན་དགེ་སློང་རྡོ་རྗེ་འཛིན་པའི་ཚུལ། །ཕྱག་གཡས་ཆོས་འཆད་པད་དཀར་
གཞོན་ནུས་མཛེས། །གཡོན་པ་མཉམ་གཞག་ཚེ་ཡི་བུམ་བཟང་བསྣམས། །
ཆོས་གོས་གསུམ་གསོལ་པཎ་ཞྭས་ལེགས་པར་མཛེས། །སྐྱིལ་ཀྲུང་གིས་
བཞུགས་བླ་མའི་གནས་གསུམ་དུ། །ཡི་གེ་གསུམ་མཚན་ཧཱུཾ་ལས་འོད་འཕྲོས་
པས། །སྐྱབས་གནས་མཆོག་གསུམ་མ་ལུས་སྤྱན་དྲངས་ཏེ། །དབྱེར་མེད་
གཅིག་ཏུ་འདུས་པའི་བདག་ཉིད་གྱུར། །སྒོ་གསུམ་ཕྱག་འཚལ་ཕྱི་ནང་
མཆོད་ཚོགས་འབུལ། །སྡིག་ལྟུང་ཀུན་བཤགས་དགེ་ལ་ཡི་རང་ཞིང་། །མྱ་
ངན་མི་འདའ་བརྟན་བཞུགས་ཆོས་འཁོར་བསྐོར། །བདག་གཞན་དགེ་རྩ་
བྱང་ཆུབ་རྒྱུ་རུ་བསྔོ། །མཚམས་འདིར་གྲུབ་ན་མཎྜལ་རྒྱས་བསྡུས་ཅི་རིགས་ཕུལ་ཏེ། བཀའ་
དྲིན་རྗེས་སུ་དྲན་པའི་དད་གུས་དང་ལྡན་པའི་ངང་ནས། བློ་ཆེན་ཀུན་བཟང་སྒྱུ་འཕྲུལ་
640



ལུང་རྟོགས་བསྟན། །འཛིན་པའི་རྣམ་རྒྱལ་མཚན་ལྡན་དགེ་བའི་བཤེས། །
ཉམ་ཆུང་བདག་གི་བློ་ཡི་དགའ་ཚལ་དུ། །བཞུགས་ནས་མཆོག་ཐུན་དངོས་
གྲུབ་དེང་འདིར་སྩོལ། །ཞེས་ལན་གང་མང་བརྗོད་ཅིང་བདུད་རྩི་འབེབས་སྦྱང་དང་འབྲེལ་
བར་མཚན་སྔགས་བཟླས་ཏེ་འདོད་དོན་དངོས་གྲུབ་ཞུ་བ་ནི། ཨོཾ་ཨཱཿ གུ་རུ་སུ་མ་ཏྱཱ་ག་མ་
བུདྡྷ་ཤཱ་ས་ན་སྐྱ་དྷ་ཛ་སརྦ་སིདྡྷི་ཧཱུྃ་ཧཱུྃ། བླ་མ་བློ་བཟང་ལུང་རྟོགས་བསྟན་པའི་རྒྱལ་
མཚན་གྱིས་སྐུ་གསུང་ཐུགས་ཀྱི་དངོས་གྲུབ་ཐམས་ཅད་སྩོལ་ཅེས་པའོ། །འདི་ཅི་འགྲུབ་བཟླས་
མཐར། སྔོན་བསགས་བསོད་ནམས་བཟང་པོས་རྟེན་བཟང་མཆོག །རྙེད་
དུས་བཤེས་གཉེན་བསྟེན་ཚུལ་ལེགས་ཤེས་ནས། །བཀའ་བཞིན་སྒྲུབ་པའི་
མཆོད་པ་ལྷུར་བླངས་ཏེ། །མགོན་ཁྱོད་མཉེས་པ་འབའ་ཞིག་སྒྲུབ་བྱིན་
རློབས། །ངན་འགྲོའི་འཇིགས་སྐྱོབ་མཆོག་གསུམ་སྐྱབས་འགྲོ་དང༌། །ཕྲ་
ཞིབ་ལས་འབྲས་བླང་དོར་སྤུ་རིས་འབྱེད། །འཁོར་བའི་སྐྱོན་མཐོང་ངེས་
ལེགས་ཐར་བའི་བློ། །སྐྱེས་ནས་ཚུལ་ཁྲིམས་རྒྱལ་མཚན་འཛིན་པར་ཤོག །
དེ་ནས་རང་གཞན་ཕྱོགས་རིས་མི་གཅོད་པར། །ཉམ་ཐག་མར་གྱུར་འགྲོ་
རྣམས་དྲིན་དྲན་སོགས། །མན་ངག་བདུན་དང་བདག་གཞན་མཉམ་བརྗེ་
བའི། །སེམས་བསྐྱེད་སྤྱོད་པ་སློབ་པར་བདག་བྱིན་རློབས། །ཤིན་སྦྱངས་བདེ་
བའི་ཏིང་འཛིན་ཞི་གནས་དང་། །དེ་ཉིད་འབྱེད་པའི་ལྷག་མཐོང་ཤེས་རབ་
གཉིས། །ཟུང་དུ་འཇུག་པའི་ལམ་བཟང་ངེས་རྙེད་ནས། །ཀླུ་སྒྲུབ་ལུགས་
བཟང་འཛིན་པར་བྱིན་གྱིས་རློབས། །རྡོ་རྗེ་འཛིན་པའི་དེད་དཔོན་ལ་
བརྟེན་ནས། །རྡོ་རྗེ་ཐེག་པའི་དམ་ཚིག་གྲུ་ཆེན་གྱིས། །སྲིད་པའི་རྒྱ་མཚོ་ཆེ་
641



ལས་ལེགས་བརྒལ་ཏེ། །སྐུ་གསུམ་རིན་ཆེན་གླིང་དུ་བགྲོད་པར་ཤོག །
མདོར་ན་ཚེ་རབས་ཨུཏྤལ་ཕྲེང་བ་རུ། །བདག་གིས་འདྲེན་པ་ཁྱོད་དང་མི་
འབྲལ་ཞིང་། །ཟབ་གསང་གདམས་པའི་ཐུགས་བཅུད་བདུད་རྩི་ཡིས། །རྟག་
ཏུ་འཚོ་བའི་དགེ་མཚན་ལྷུན་འགྲུབ་ཤོག །
ཅེས་ངེད་ལ་བརྟེན་པའི་བླ་མའི་རྣལ་འབྱོར་མཚན་སྔགས་བྱིན་རླབས་ཞུ་བར་འགྲེལ་བ་་་་་
ཞིག་དགོས་ཞེས་སྒྲུབ་བརྩོན་དད་གུས་དང་ལྡན་པའི་སློབ་བུ་ལུང་རིགས་ནས་འདོད་མོས་ལྟར་ཡིད་
ཆེས་དད་གུས་ཀྱིས་ཁྱིའི་མཆེ་བར་གསོལ་བ་བཏབ་པས་རིང་བསྲེལ་བྱུང་བར་གསུངས་པ་ལ་་་་་་་
བསམས་ནས་བྲག་དཀར་གནས་ཀྱི་སྡོམ་བུ་བས་བྲིས་པའོ། །
བསམ
642



༄༅ ། །འཇམ་དཔལ་སྨྲ་བའི་སེངྒེའི་སྒྲུབ་
ཐབས་མདོར་བསྡུས་བཞུགས་སོ།།
༄༅། །འདིར་འཇམ་དཔལ་སྨྲ་བའི་སེངྒེའི་སྒྲུབ་ཐབས་བསྒོམ་པར་འདོད་པས། སྐྱབས་
སེམས་ཚད་མེད་བཞི་སྒོམ་པ་སྔོན་དུ་བཏང་ནས། ཆོས་ཀུན་སྤྲོས་བྲལ་སྟོང་བའི་ངང་
ཉིད་ལས། །པཾ་ལས་པདྨ་ཨ་ལས་ཟླ་བའི་སྟེང་། །སཾ་ལས་སེངྒེ་སྔོན་པོ་ཉལ་
སྟབས་སུ། །གནས་སྟེང་ཟླ་ཉི་ས་བོན་ཡོངས་གྱུར་ལས། །རང་ཉིད་འཕགས་
མཆོག་རྗེ་བཙུན་འཇམ་པའི་དབྱངས། །གང་སྐུ་མཚར་སྡུག་ལི་ཁྲིའི་ལྷུན་པོ་
ལ། །རྟ་བདུན་འོད་སྣང་འབུམ་གྱིས་རབ་འཁྱུད་ཅིང་། །ཕྱག་ཟུང་ཆོས་
འཁོར་ཕྱག་རྒྱའི་མཐེབ་མཛུབ་ཀྱིས། །འཛིན་བའི་ཨུཏྤལ་གླེགས་བི་རལ་གྲིས་
མཚན། །བཅུ་དྲུག་ལང་ཚོ་ཞི་འཛུམ་སྒེག་པའི་ཉམས། །རིན་ཆེན་རྒྱུན་ལྡན་
དར་ཀྱི་ན་བཟའ་གསོལ། །ཞབས་གཉིས་རོལ་པའི་སྟབས་ཀྱིས་བཞུགས་པ་
ཡི། །གནས་གསུམ་འབྲུ་གསུམ་གྱིས་མཚན་ཧཱུཾ་འོད་ཀྱིས། །ཡེ་ཤེས་པ་དང་
དབང་ལྷ་སྤྱན་དྲངས་ཏེ། །གཉིས་མེད་ཐིམ་ཞིང་དབང་གི་ལྷ་རྣམས་ཀྱིས། །
དབང་བསྐུར་མི་བསྐྱོད་རྒྱལ་པོས་རྒྱས་བཏབ་གྱུར། །ཨོཾ་ཨཱརྱ་མཉྫ་ཤྲཱི་ཨགྷཾ་ནས་
ཤནྟའི་བར་གྱིས་མཆོད། གཞོན་ནུའི་སྐུ་ལུས་འཆང་བ་པོ། །ཞེས་པས་བསྟོད། རང་
གི་ཐུགས་ཀར་ཉི་དཀྱིལ་དྷི་ཡིག་མཐར། །སྔགས་ཀྱི་ཕྲེང་བས་བསྐོར་ལས་
643



འོད་འཕྲོས་པས། །སྡིག་ལྟུང་མི་ཤེས་མུན་པ་ཀུན་བསལ་ནས། །ཐོགས་མེད་
བློ་གྲོས་སྣང་བ་རྒྱས་པར་གྱུར། །ཨོཾཧཱི༔ དྷཱི མ་མེ་ཏི་བ་སྭར་སྭ་སྟི་མཉྫའི་མི་
ཧཱི བྲཛ་ཝརྟི་ནི་ཧཱི དྷཱི སཱཧཱ། ཞེས་ཅི་འགྲུབ་བཟླས་མཐར། སླར་ཡང་མཆོད་བསྟོད་
བྱ། དགེ་བ་འདི་ཡིས་བདག་སོགས་འགྲོ་བ་ཀུན། །རྗེ་བཙུན་འཇམ་པའི་
དབྱངས་ཀྱིས་རྗེས་བཟུང་ནས། །གཟུངས་སྤོབས་འཆད་རྩོད་རྩོམ་པའི་ཤེས་
རབ་མཆོག །བློ་གཏེར་གཞོན་ནུ་ཁྱོད་དང་མཚུངས་པར་ཤོག །ཅེས་སོགས་
ཀྱིས་དགེ་བ་བསྔོ་ཞིང་བཀྲ་ཤིས་ཀྱིས་མཐའ་བརྒྱན་པར་བྱའོ། ། །
ཞེས་པ་འདི་ནི་བསྟན་པའི་གསལ་བྱེད་ཆུ་དམར་མཆོག་སྤྲུལ་རིན་པོ་ཆེས་ཞལ་འདོན་་་་་་་་
མཛད་རྒྱུར་གོ་བདེ་བ་ཞིག་གྱིས་ཞེས་བསྐུལ་ངོར་མ་བཟློག་པར། ༧ཨ་རོལ་སྐྱེ་མིང་པ་བློ་བཟང་
ལུང་རྟོགས་བསྟན་བའི་རྒྱལ་མཚན་གྱིས་བྲིས་པ་ཛ་ཡནྟུ།།
འདི་ནི་ཐོས་བསམ་ཡོན་ཏན་དར་རྒྱས་གླིང་དུ་དཔར་དུ་བསྒྲུབས་པའོ་སརྦ་མངྒལཾ། །
T
ར
644



༄༅ །།དུས་གསུམ་སངས་རྒྱས་ཐམས་ཅད་ཀྱི་ངོ་བོ་
ཁྱབ་བདག་འཁོར་ལོའི་མགོན་པོ་རྗེ་བཙུན་བླ་མ་
འཇིགས་མེད་བསམ་གཏན་དཔལ་བཟང་པོའི་
བཀའ་འབུམ་རིན་པོ་ཆེའི་དཀར་ཆག་ལེགས་
བཤད་གསལ་བྱེད་ངོ་མཚར་སྒྲོན་མེ་
ཞེས་བྱ་བ་བཞུགས་སོ།།
-
༄༅། །ཨོཾ་སྭ་སྟི། འཇིགས་མེད་རྣམ་དཔྱོད་འོད་རྣོན་འབུམ་ཕྲག་
གིས། །བསམ་ཡངས་རིག་པའི་ཁྱོན་ལ་ཅི་འདོད་དུ། །རྩེན་པའི་གར་གྱིས་
གདུལ་བྱ་གཏན་བདེའི་སར། །འཁྲིད་མཛད་འཇམ་དབྱངས་བླ་མས་དགེ་
ལེགས་སྩོལ། །ལྔ་ལྡན་སྙིགས་མར་སྤྱོད་པའི་འགྲོ་རྣམས་ལ། །འདྲེན་པ་
གཞན་ལས་ལྷག་པའི་རྗེས་བརྩེ་ཡི། །འོད་དཀར་སྣང་བས་ས་གསུམ་ཁྱབ་
མཛད་པ། །མཉམ་མེད་ཟས་གཙང་སྲས་པོས་ཤིས་པ་སྒྲུབས། །གང་སྐུ་ཟླ་
ཤེལ་ཞུན་མས་ལན་བརྒྱ་རུ། །བྱུགས་པ་ཇི་བཞིན་ལང་ཚོའི་མཛེས་པ་ཀུན། །
ཡོངས་རྫོགས་ངག་གི་དཔལ་མོ་ལྷག་པའི་ལྷ། །མགྲིན་པ་ལོངས་སྤྱོད་ཚལ་ལ་
645



རྟག་ཏུ་རོལ། །མཁྱེན་བརྩེ་འོད་དཀར་མགུལ་ལ་རབ་བཅིངས་ཤིང་། །རྣམ་
དག་སྤྱོད་པའི་མཁའ་ལ་སྟེགས་བཅས་པ། །ལེགས་བཤད་ག་བུར་བཟང་
པོའི་རྩེ་དགའ་ཡིས། །ཐུབ་བསྟན་རྒྱས་མཛད་ཙོང་ཁ་པ་ཁྱོད་རྒྱལ། །
འཕགས་ཡུལ་གངས་རིའི་ལྗོངས་རྣམས་སུ། །ཡོན་ཏན་ཁུངས་ནས་བརྡོལ་བ་
ཡི། །མཁས་གྲུབ་རིམ་པར་བྱོན་རྣམས་ཀྱིས། །བསྟན་ལ་རི་མོ་ཅི་ཡང་
བགྱིས། །དེའི་ཚེ་བསྟན་འགྲོའི་དོན་ཆེན་ཁུར་བསྣམས་པའི། །སྔོན་བྱོན་
མཁས་དང་གྲུབ་པའི་ཕྱག་རྗེས་ཀྱི། །བཤད་སྒྲུབ་འཕྲིན་ལས་རིན་ཆེན་
གསེར་གྱི་གདུགས། །བཟུང་བའི་སྙིང་སྟོབས་ཀུན་ལས་ཕུལ་དུ་བྱུང་། །
འཇིགས་མཛད་རིམ་གཉིས་ཟབ་མོའི་རྟོགས་པའི་གདེངས། །མངོན་དུ་གྱུར་
པའི་རྭ་ཆེན་རྡོ་རྗེ་གྲགས། །ངུར་སྨྲིག་གསར་བའི་གར་ལ་ཟློས་པ་ཡིས། །སྙན་
པའི་གྲགས་པ་ལྡིར་བ་སུ་ཡིས་འགོག །ཉམས་དགའ་རིག་པ་དྭངས་པའི་
སར། །དཔྱད་འཇོག་ཟུང་འབྲེལ་ཏིང་འཛིན་གྱི། །བདེ་ལ་རོལ་ཅིང་ཕུག་
ནོར་བཅུའི། །མཛད་བཟང་འདི་ཡིས་བདག་གིར་བཞེས། །བཀའ་གདམས་
གངས་ཀྱི་རི་བོ་ལས་བབས་མདོ་སྔགས་ལམ་གྱི་རྣམ་གཞག་གངྒཱའི་ཆབ། །
ཐོས་བསམ་སྒོམ་པའི་ཕྱག་རྗེས་ཕུལ་བྱུང་མགོན་འདིའི་མཁྱེན་དཔྱོད་ཧུབ་་་
ཀྱིས་འཐུང་བ་ན། །འཆད་རྩོད་རྩོམ་པའི་བདུད་རྩིའི་རྒྱུན་བཟང་སྐལ་ལྡན་
ཡིད་ཀྱི་གདུང་བ་སེལ་སླད་དུ། །སྦྱིན་པའི་གྲགས་པ་སྲིད་པའི་ཕ་མཐར་
བརྒལ་ཏེ་ངོ་མཚར་གཏམ་གྱི་གླེང་གཞིར་གྱུར། །བློ་གྲོས་འདབ་བརྒྱ་འཛུམ་
པའི་གེ་སར་ལས། །ཟབ་དོན་མན་ངག་སྦྲང་རྩིའི་བཅུད་འཛགས་པ། །སྐལ་
646



བཟང་སྦྲ་མ་ར་ཡི་ཉེར་འཚོ་རུ། །སྤྲོས་པའི་ངོ་མཚར་གཟིགས་མོར་མཁས་
རྣམས་རོལ། །ཨེ་མ་དེ་ལྟའི་ལེགས་བཤད་རོ་བརྒྱའི་བཅུད། །གཅིག་ཏུ་
འཁྱིལ་བའི་དཀར་ཆག་ཟ་མ་ཏོག །བླ་མའི་འཕྲིན་ལས་སྣང་བའི་རྩེ་དགའ་
ཅན། །དེང་འདིར་གསལ་བྱེད་སྒྲོན་མེ་བདག་གིས་སྦྱར། །ཞེས་དགེ་ལེགས་
སུ་བྱེད་པའི་ཤིས་པ་བརྗོད་པ་དང་སྣོད་ལྡན་ཉན་པར་བསྐུལ་བ། རྩོམ་པར་
དམ་བཅའ་བ་རྣམས་སྔོན་དུ་བཏང་སྟེ། ད་ནི་འོ་སྐོལ་གྱི་དཔལ་ལྡན་བླ་མ་
དམ་པ་མཉམ་མེད་རྒྱལ་བའི་རིང་ལུགས་པ་ཆེན་པོ་སྤངས་རྟོགས་ཡོན་ཏན་
གྱི་ནོར་བུས་ཐུགས་ཀྱི་བང་མཛོད་ཡོངས་སུ་གཏམས་པའི་མཁས་པ་དང་་་་་་
གྲུབ་པའི་དབང་ཕྱུག་ཆེན་པོ་ཕ་རྒོད་བླ་མ་འཇིགས་མེད་བསམ་གཏན་་་་་་་
དཔལ་བཟང་པོ་ནི། དཔག་མེད་བསྐལ་པའི་སྔོན་རོལ་ནས་སྤངས་རྟོགས་
མཐར་ཕྱིན་ཏེ་བླ་ན་མེད་པའི་སྐུ་བཞིའི་གོ་འཕང་བརྙེས་ཟིན་ན་ཡང་།
བསྟན་འགྲོའི་དོན་རླབས་ཆེན་མཛད་པའི་ཐུགས་བསྐྱེད་ཀྱི་མཐུ་བཙན་པའི་
དབང་གིས་སྤྲུལ་བའི་ཟློས་གར་དུ་མ་སྟོན་པ་ལས། ལྗོངས་འདིར་ཡང་མིའི་
ཤ་ཚུགས་ཅན་གྱི་དགེ་བའི་བཤེས་གཉེན་གྱི་རྣམ་པར་བསྟན་ཏེ། སྤྱིར་
འཁོར་བའི་ཕུན་ཚོགས་མཐའ་དག་དང༌། ཁྱད་པར ཁྱིམ་གྱི་འདུ་འཛི་དང་
ལོངས་སྤྱོད་སོགས་བྱ་བ་གང་ལ་ཡང་མ་ཆགས་པར་མཁན་སློབ་དམ་པའི་་་་
སྤྱན་སྔར་རབ་ཏུ་བྱུང་སྟེ་ཇི་ལྟར་ཁས་བླངས་པའི་བཅས་མཚམས་ལས་ནམ་
ཡང་མི་འདའ་ཞིང་། དཀྱིལ་འཁོར་རྒྱ་མཚོའི་མངའ་བདག་མཧཱ་པཎྜི་ཏ་
འཇིགས་མེད་ལུང་རིགས་རྒྱ་མཚོ་དང༌། གཞུང་ལུགས་རབ་འབྱམས་སྨྲ་བ་
647



བློ་བཟང་ཆོས་དར། རིགས་པའི་དབང་ཕྱུག་བློ་བཟང་ཉི་མ་སོགས་དགེ་
བའི་བཤེས་གཉེན་བསམ་སྦྱོར་གཉིས་ཀྱིས་ཚུལ་བཞིན་དུ་བསྟེན་ཏེ་རིག་་་་་་
པའི་གནས་བཅུ་ལ་གསན་བསམ་ངོམས་པ་མེད་པ་མཛད་པས་འཛམ་གླིང་
མཁས་པ་ཀུན་གྱི་ཟུར་ཕུད་མཛེས་པའི་རྒྱན་དུ་གྱུར་པ་ལ་བསྔགས་བརྗོད་མེ་
ཏོག་གི་ཕྲེང་བ་སྤྲོ་བར་གྱུར། དེར་མ་ཟད་རྣམ་འདྲེན་བླ་མ་སྐལ་ལྡན་རྒྱ་
མཚོའི་སྤྲུལ་བའི་ཟློས་གར་ཡབ་རྗེ་གསེར་ཁང་པ་བློ་བཟང་བསྟན་འཛིན་རྒྱ་
མཚོ་དང་། སྐུ་མཆེད་བློ་བཟང་བསྟན་པ་རྒྱ་མཚོ། གྲུབ་པའི་དབང་ཕྱུག་རྐ་
ཕུག་བློ་བཟང་དོན་གྲུབ། དུས་གསུམ་མཁྱེན་པའི་སྤྱན་ལྡན་མཚོ་ཁ་པ་
དཀོན་མཆོག་ཆོས་འཕེལ། སྒྲུབ་བརྒྱུད་བསྟན་པའི་མངའ་བདག་བློ་བཟང་
ལུང་རིགས་རྒྱ་མཚོ། འཁོར་ལོའི་མགོན་པོ་ཤིང་བཟའ་བློ་བཟང་བསྟན་
པའི་དབང་ཕྱུག་ཚུལ་ཁྲིམས་ཕུན་ཚོགས་སོགས་མཁས་གྲུབ་ཀྱི་སྐྱེས་ཆེན་ཉི་
ཟླ་ལྟ་བུ་རྣམས་ལས། དུས་གསུམ་གྱི་རྒྱལ་བ་ཐམས་ཅད་ཀྱི་བགྲོད་པ་གཅིག་
པའི་ལམ་པོ་ཆེ་དཔལ་ལྡན་ཨ་ཏི་ཤ་དང་། ཆོས་ཀྱི་རྒྱལ་པོ་ཙོང་ཁ་པ་ཆེན་
པོ་ཟུང་གི་ཐུགས་ཀྱི་བཅུད་ཕྱུང་བ་མདོ་སྔགས་ཀྱི་ལམ་གྱི་རིམ་པ་གཙོ་བོར་
གྱུར་པའི་དབང་ཁྲིད་ལུང་གསུམ་གྱི་མན་ངག་བདུད་རྩིའི་རྒྱུན་གྱིས་ཐུགས་
ཀྱི་བུམ་བཟང་ཡོངས་སུ་འགེངས་པར་མཛད་པ་ན། ཇི་སྐད་དུ། མང་དུ་
ཐོས་པ་ནགས་ཀྱི་ནང་དག་ཏུ། །ལང་ཚོ་ཡོལ་བ་རྣམས་ཀྱིས་གནས་པ་བདེ། །
ཞེས་གསུངས་པའི་དོན་ཐུགས་ལ་བཞག་སྟེ། སྔོན་བྱོན་བཀའ་གདམས་གོང་
མའི་རྣམ་ཐར་ལྟར། དམན་པའི་ས་བཟུང། ཧྲུལ་བའི་གོས་གྱོན། གྱོང་ལྟོ་
648



གོས་གཏམ་གསུམ་ལ་བསྐུར་ཏེ། དབེན་པའི་རི་སུལ་དུ་མར་ཐུན་དྲུག་ཐུན་
བཞིའི་རྣལ་འབྱོར་གྱི་སྒོ་ནས་ཐོས་དོན་རང་རྒྱུད་ལ་སྦྱོར་བའི་ཉམས་ལེན་་་་
ཟླ་མེད་པ་གནང་བས་འཇིགས་མཛད་དུས་དགྲའི་དབང་བོ་དང་། རྗེ་
བཙུན་མ་འཕགས་མ་སྒྲོལ་མ་སོགས་ཡི་དམ་ཆོས་སྲུང་དུ་མའི་ཞལ་གཟིགས་
ཤིང་གཞན་དྲིང་མི་འཇོག་པའི་མཁྱེན་རབ། གཞན་སྣང་ཟིལ་གྱིས་གནོན་
པའི་མཐུ་ནུས། གཞན་རྗེས་སུ་འཛིན་པའི་ལྐོག་གྱུར་རྗེན་པར་གཟིགས་
པའི་མངོན་ཤེས་སོགས་ལུང་རྟོགས་ཡོན་ཏན་དུ་མའི་གཏེར་དུ་གྱུར་པ་ན།
འཆད་རྩོད་རྩོམ་གསུམ་གྱི་སྒོ་ནས་སྐལ་ལྡན་གྱི་གདུལ་བྱ་མཐའ་དག་རྗེས་སུ་
བཟུང་སྟེ་རྒྱལ་བའི་བསྟན་པ་ཉིན་མོ་ལྟར་གསལ་བར་མཛད་པ་སོགས་་་་་་་
བདག་འདྲས་བརྗོད་པར་མི་ནུས་པས། ཞིབ་པར་གཟིགས་འདོད་ན༧རྡོ་རྗེ་
འཆང་རང་ཉིད་ཀྱིས་མཛད་པའི་རྣམ་ཐར་ཚིགས་བཅད་མཱ་ལི་ཀའི་ཕྲེང་བ་
དང་། དམ་པ་གང་གི་སྐུ་ཕྲེང་གཉིས་པ་གཞུང་ལུགས་རྒྱ་མཚོར་དཔྱོད་པའི་
བློ་གྲོས་ཀྱི་སྒོ་རྣམ་པར་ཕྱེ་བའི་མཁྱེན་རབ་ཀྱི་དབང་ཕྱུག་འཇིགས་མེད་དམ་
ཆོས་རྒྱ་མཚོས་མཛད་པའི་རྣམ་ཐར་ཆེན་མོ་སོགས་ལས་ཤེས་པར་བྱའོ། །དེ་
ཡང་སྐབས་སུ་བབས་པ་བདག་ཉིད་ཆེན་པོ་འདིས་ཕྱི་རབས་ཀྱི་གདུལ་བྱ་་་་
རྣམས་ལ་མདོ་སྔགས་ཀྱི་ཆོས་ལ་ཚུལ་འདི་ལྟར་དུ་སློབ་དགོས་སོ་ཞེས་་་་་་་་
འདོམས་པའི་ཕྱིར། ལེགས་བཤད་ཀྱི་རྩོམ་པ་མང་དུ་མཛད་པ་རྣམས། རྗོད་
བྱེད་ཀྱི་ཚིག་སྙན་ཅིང་འཇེབས་ལ་གོ་བ་བོགས་ཆོད་དུ་སྟེར་བ། བརྗོད་བྱའི་
དོན་ཟབ་ལ་རྒྱ་ཆེ་ཞིང་འབྲེལ་ཆགས་པ། བསྟན་པའི་རྒྱུན་ལ་ཕན་ཞིང་
649



གདུལ་བྱའི་ཤེས་རྒྱུད་སྲོང་བོར་བྱེད་པའི་ཐབས་ཤ་སྟག་གསུང་བ་ལོ་བཅུ་་་་
ཕྲག་གཉིས་ཀྱི་རིང་ལ་དཔར་དུ་འཁོད་པར་མ་བྱུང་ན་ཡང་། རབ་ཚེས་ས་
ལུག་ལོར༧སྐྱབས་རྗེ་བླ་མ་མཆོག་གི་ནང་ཐུགས་ཀྱི་སྲས་པོ། བཤད་སྒྲུབ་
ཟུང་འབྲེལ་གྱི་བསྟན་པ་འཛིན་པའི་ཐུགས་བསྐྱེད་ཀྱི་མཐུ་ཕུལ་དུ་སོན་པ་་་་
བྱང་ཕྱོགས་འགྲོ་བའི་མགོན་པོ་ཆེ་ཤོས་རིན་པོ་ཚེ་བློ་བཟང་བྱང་ཆུབ་བསྟན་
པའི་སྒྲོན་མེ་དཔལ་བཟང་པོ་ནས་དཔར་དུ་འཁོད་པའི་སྤྱོར་བ་བརྩམས་ཏེ་
སྐལ་ལྡན་རེ་གཉིས་ལས་མང་པོར་སྤེལ་མི་ཆོག་པར་བཀའ་རྒྱས་བཏབ་པ་་་
འགའ་རེ་མ་གཏོགས་ཆ་ཚང་བར། ༧ འཇམ་མགོན་བླ་མའི་གདན་ས་ཆོས་
སྡེ་ཆེན་པོ་སྐུ་འབུམ་བྱམས་པ་གླིང་དུ་དཔར་དུ་བཀོད་པ་དང་བསྟུན་ཏེ་་་་
མཚན་བྱང་འགོད་པ་ལ། ཀ》 པར། རྗེ་བཙུན་བླ་མ་འཇིགས་མེད་བསམ་
གཏན་དཔལ་བཟང་པོའི་བཀའ་འབུམ་གྱི་དཀར་ཆག་ལ༩། དཔལ་ལྡན་བླ་
མ་དམ་པ་མཚན་བརྗོད་པར་དཀའ་བ་རྗེ་གསེར་ཁང་པ་བློ་བཟང་བསྟན་་་་་
འཛིན་རྒྱ་མཚོ་དཔལ་བཟང་པོའི་རྣམ་ཐར་མདོར་བསྡུས་དད་པའི་འོ་མཚོ་
བཞད་པའི་ཟླ་བའི་ཕྲེང་བ་ལ༥ ༣། རྗེ་བཙུན་བློ་བཟང་བསྟན་པ་རྒྱ་མཚོ་
དཔལ་བཟང་པོའི་ཐུན་མོང་བའི་རྣམ་ཐར་མདོ་ཙམ་བརྗོད་པ་དད་པའི་་་་
ཀུནྡ་བཞད་པའི་ཟླ་བའི་འོད་ཟེར་ལ༥ ༣། འཇམ་དབྱངས་བླ་མ་རྗེ་བཙུན་
ཤེས་རབ་བཀྲ་ཤིས་དཔལ་བཟང་པོའི་རྣམ་ཐར་ཆ་ཙམ་བརྗོད་པ་ཡ་་་་་་་་
གཅིག་དགྱེས་པའི་མཆོད་སྤྲིན་ལ༡༠། འཇམ་དབྱངས་བླ་མ་ཆོས་ཀྱི་རྒྱལ་པོ་
རྗེ་བཙུན་འཇིགས་མེད་ལུང་རིགས་རྒྱ་མཚོའི་རྣམ་ཐར་མདོ་ཙམ་བརྗོད་པ་
650



ལ༢༢། རྡོ་རྗེ་འཆང་རང་ཉིད་ཀྱི་རྣམ་པར་ཐར་བ་ཚིགས་བཅད་མཱ་ལི་ཀའི་
ཕྲེང་བ་ལ༦། མཁས་གྲུབ་ཆེན་པོ་མ་ཎི་པ་བློ་བཟང་མཁས་མཆོག་གི་་་་་
རྣམ་ཐར་མདོ་ཙམ་བརྗོད་པ་ཐར་བར་འདོད་པ་རྣམས་ཀྱི་རྣ་བའི་རྒྱན་་་་་་
ལ༡༨། བླ་མའི་རྣལ་འབྱོར་མདོར་བསྡུས་ལམ་མཆོག་སྙིང་བོ་དངོས་
གྲུབ་ཀུན་འབྱུང་སོགས་བླ་མའི་རྣལ་འབྱོར་དང་གསོལ་འདེབས་ཀྱི་སྐོར་་་་་
ལ༧། བླ་བརྒྱུད་གསོལ་འདེབས་ལ༣། འཇམ་མགོན་རྒྱལ་པ་གཉིས་པའི་
བསྟན་པའི་སྲོག་ཤིང་ཆེན་པོ་སྤྲུལ་བའི་སྐུ་རིན་པོ་ཆེའི་འཁྲུངས་རབས་དང་
འབྲེལ་བའི་བསྟོད་པ་མུ་ཏིག་ཕྲེང་བ་ལ༣། ཞབས་བརྟན་གསོལ་འདེབས་
དགེ་ལེགས་དཔལ་སྟེར་སོགས་ལས། དཔལ་རྡོ་རྗེ་འཇིགས་བྱེད་ཆེན་པོའི་
རྣལ་འབྱོར་མདོར་བསྡུས་སྒོམ་ཚུལ་དངོས་གྲུབ་རྣམ་གཉིས་རིན་ཆེན་བང་་་་
མཛོད་འདྲེན་པའི་ཤིང་རྟ་དང་། བླ་མ་ལྷའི་རྣལ་འབྱོར་རྣམས་ཉམས་སུ་
ལེན་ཚུལ་དངོས་གྲུབ་དཔལ་སྟེར། འཇིགས་བྱེད་ཀྱི་སྦྱིན་སྲེག་མདོར་བསྡུས་
སྡིག་ལྟུང་གངས་རིའི་གཉེན་པོ་ཉིན་བྱེད་གཟི་འབར་ལ།། གསོལ་འདེབས་
རླབས་ཆེན་ཚོགས་གཉིས་མ་ལ༤། ལམ་གྱི་གཙོ་བོ་རྣམ་གསུམ་གྱི་གདམས་
པ་མདོར་བསྡུས་ཉམས་སུ་ལེན་ཚུལ་འཇམ་མགོན་བླ་མའི་ཞལ་གྱི་བདུད་་་་
རྩིའི་ཐིགས་པ་ཉོན་མོངས་ནད་སེལ་ལ༥ ། རྒྱལ་མཆོག་སེངྒེ་ང་རོའི་ཞིང་དུ་
སྐྱེ་བའི་སྨོན་ཚིག་གི་འགྲེལ་བ་ཞིང་མཆོག་སྒོ་བརྒྱ་འབྱེད་པའི་ལྡེ་མིག་ལ༦།
བཅོམ་ལྡན་འདས་དུས་ཀྱི་འཁོར་ལོའི་རིམ་གཉིས་ཀྱི་རྣམ་གཞག་སྨོན་པའི་
ཡུལ་དུ་བྱེད་པའི་རྡོ་རྗེའི་ཚིག་རྗེ་བློ་གྲོས་ཆོས་སྐྱོང་གིས་མཛད་པའི་དོན་རྒྱ་
651



ཆེར་འགྲེལ་བ་རྡོ་རྗེ་ལམ་སྟོན་གྱི་བསྡུས་དོན་རྡོ་རྗེའི་ལམ་བཟང་བགྲོད་པའི་
ཐེམ་སྐས་ལར། གྲུབ་པའི་གནས་མཆོག་ཤམྦྷ་ལའི་ཞིང་གི་བཀོད་པ་མདོ་
ཙམ་བརྗོད་བ་ཤེལ་དཀར་མེ་ལོང་རིགས་ལྡན་དགྱེས་པའི་མཆོད་སྤྲིན་ལ༦།
དབེན་པའི་གནས་མཆོག་བཀྲ་ཤིས་ཐེག་ཆེན་གླིང་གི་གནས་ཀྱི་བསྔགས་པ་
མདོ་ཙམ་བརྗོད་པ་གཡས་འཁྱིལ་བཞད་པའི་སྒྲ་དབྱངས་ལ༦། ཆོས་སྡེ་དམ་
པ་བཀྲ་ཤིས་དར་རྒྱས་གླིང་གི་འཆི་མེད་གྲུབ་པའི་ལྷ་ཁང་མཐོང་གྲོལ་ཆེན་
མོ་ལ་བསྔགས་པ་ཀུན་ཏུ་བཟང་པོའི་འཁོར་ལོ་འདོད་དོན་ལྷུན་གྲུབ་ལ༣།།
གྲུབ་པའི་གནས་མཆོག་ཤེལ་དགོན་བཀྲ་ཤིས་ལྗོངས་ཀྱི་གནས་ཀྱི་ར་་་་་
བཞིན་མདོ་ཙམ་བརྗོད་པ་ཀུན་ཏུ་བཟང་པོའི་མཆོད་སྤྲིན་དགེ་ལེགས་ནོར་
བུའི་དོ་ཤལ་ལ༦། རྟེན་ཐོ་དད་པའི་འོ་མཚོ་འཕེལ་བའི་དགེ་ལེགས་སྣང་བ་
བཞད་པའི་བཅུ་དྲུག་ཆ་རྫོགས་ཟླ་བ་ལ༥། བླ་མའི་བསྟོད་པ་དང་ཀུན་
འཁོར་སོགས་ལེ་ཚན་འགའ་ལ༣། སྒྲུབ་བརྒྱུད་བསྟན་པའི་འབྱུང་གནས་
དགའ་ལྡན་བཀྲ་ཤིས་ཐེག་ཆེན་གླིང་གི་དབྱར་གནས་པའི་དགེ་འདུན་་་་་་་
རྣམས་ཀྱི་ཚོགས་འདོན་གྱི་འདོན་བསྒྲིགས་རྙོག་བྲལ་གངྒཱའི་ཆུ་རྒྱུན་ལ༣༥།
དགེ་སྦྱོར་གྱི་དྲན་གསོ་མདོར་བསྡུས་ལ༣། ཀུན་བཟང་མཁའ་དབྱིངས་མ་
སོགས་ཆབ་ཤོག་སྐོར་ལ༤། འཕགས་པ་གནས་བརྟན་ཕྱག་མཆོད་རྒྱལ་
བསྟན་འཛད་མེད་སྙིང་བོའི་ཡང་སྙིང་ལར། བཅོམ་ལྡན་འདས་མགོན་པོ་ཚེ་
དཔག་མེད་ལ་བརྟེན་ནས་སྟོང་མཆོད་འབུལ་ཚུལ་འཆི་བ་མེད་པའི་དཔལ་
སྟེར་བདུད་རྩིའི་རྒྱུན་བཟང་ལར། མ་ཅིག་གྲུབ་པའི་རྒྱལ་མོ་ནས་བརྒྱུད་
652
་



པའི་ཚེ་དཔག་མེད་ལྷ་གཅིག་བུམ་གཅིག་གི་སྒོ་ནས་ཁྲུས་དབང་བསྐུར་ཚུལ་
གྱི་ཆོ་ག་འཆི་མེད་ཚེ་ཡི་དཔལ་སྟེར་མི་ཤིགས་སྲོག་གི་ཀ་བ་ལ ༡༢། རྗེ་
བཙུན་འཇམ་དབྱངས་དང་ཀུ་རུ་ཀུ་ལླེའི་སྒྲུབ་ཐབས་ལ༤། ངཔལ་འཁོར་ལོ་
ཆེན་པོའི་མངོན་རྟོགས་མདོར་བསྡུས་དངོས་གྲུབ་འགུགས་བྱེད་ལྕགས་ཀྱུ་་་་
སོགས་ལ༤། མི་ཏྲ་བརྒྱ་རྩར་གྲགས་པ་ལས་རྒྱུད་སྡེ་བཞིའི་ཡི་དམ་དྲུག་ཅུ་རེ་
ལྔའི་སྒྲུབ་ཐབས་མདོར་བསྡུས་མུ་ཏིག་ཕྲེང་བའི་དོ་ཤལ་བྱིན་རླབས་འོད་་་་་
འབར་ལ ༡༢། སྒྲོལ་མའི་མངོན་རྟོགས་མདོར་བསྡུས་དངོས་གྲུབ་འགུགས་
པའི་ལྕགས་ཀྱུ་སོགས་ལ༥། རྗེ་བཙུན་འཕགས་མ་སྒྲོལ་མ་རྣམ་གཉིས་ཀྱི་
མཎྜལ་བཞི་བའི་ཆོ་ག་ཡིད་བཞིན་ནོར་བུའི་ཕྲེང་བ་ལ༡༦། བླ་མ་རྗེ་བཙུན་
འཕགས་མ་སྒྲོལ་མ་ལ་སྟོང་མཆོད་འབུལ་བའི་ཆོ་ག་ཕན་བདེའི་དཔལ་སྟེར་
ལ༡༠། རྗེ་བཙུན་འཇམ་དབྱངས་དཀར་པོའི་ཞི་བའི་སྦྱིན་སྲེག་རྨོངས་པའི་
མུན་སེལ་ཉིན་བྱེད་སྣང་བ་ལ༥། བཅོམ་ལྡན་འདས་དཔལ་དུས་ཀྱི་འཁོར་
ལོའི་ཐུགས་དཀྱིལ་གྱི་འདོན་བསྒྲིགས་བདུད་རྩིའི་བུམ་བཟང་གི་མདུན་་་་་
བསྐྱེད་བདུད་རྩིའི་རྒྱུན་བཟང་ལ ༡༣། དེའི་བུམ་བསྐྱེད་ལ༤། ཟབ་མོ་སྟོང་
བ་ཉིད་ཀྱི་དེ་ཁོ་ན་ཉིད་རབ་ཏུ་གསལ་བར་བྱེད་པའི་བསྟན་བཅོས་སྐལ་་་་་
བཟང་མིག་འབྱེད་ཅེས་བྱ་བའི་ས་བཅད་བསྡུས་དོན་མཁས་གྲུབ་དམ་པའི་
ཞལ་ལུང་དགེ་ལེགས་དཔལ་སྟེར་ནོར་བུའི་ཕྲེང་བ་ལ༦། རྨོག་རིའི་བསང་
མཆོད་ལས་བཞི་ལྷུན་འགྲུབ་བཀྲ་ཤིས་དཔལ་སྟེར་ལ༣། དུས་ཀྱི་འཁོར་
ལོའི་སྒྲུབ་ཐབས་འཇམ་དཔལ་དགོངས་རྒྱན་གྱི་ཞི་བའི་སྦྱིན་སྲེག་དངོས་་་་་
653



གྲུབ་རྣམ་གཉིས་འདྲེན་པའི་ཤིང་རྟ་ལ༩། དང་པོའི་སངས་རྒྱས་དུས་ཀྱི་
འཁོར་ལོའི་ཡུམ་མཆོག་སྣ་ཚོགས་ཡུམ་གྱི་བུམ་སྒྲུབ་བྱེད་ཚུལ་བདུད་རྩིའི་་་་་
བུམ་བཟང་རྡོ་རྗེའི་ཚེར་མ་ཞི་བྱེད་ལ༤། འཕགས་མཆོག་སྤྱན་རས་གཟིགས་
ཀྱི་སྒོ་ནས་ཡུལ་ཁྲུས་བྱེད་ཚུལ་ལ༤། ཐུགས་རྗེ་ཆེན་པོ་ལྷ་དགུའི་སྒོ་ནས་
བསྙེན་པ་བྱེད་ཚུལ་ཨ་ལགས་ཐོ་རྒྱ་ལ་གནང་བ་ལའ། རྡོ་རྗེ་རྣམ་འཇོམས་ཀྱི་
སྒོ་ནས་ཡུལ་ཁྲུས་བྱ་ཚུལ་དགེ་ལེགས་དཔལ་སྟེར་ལ༡༠། གདུགས་དཀར་གྱི་
རྒྱལ་མཚན་འཛུགས་པའི་ཆོ་ག་ལ༡༦། ལྷ་མོ་སྤྱན་མ་ལ་བརྟེན་ནས་བྱད་
སོགས་ཞི་བའི་ཐབས་ཀྱི་བུམ་སྒྲུབ་བཀྲུ་བྱབས་བསྲུང་གསུམ་དང་བཅས་པ་
བདུད་རྩིའི་སྨན་མཆོག་ག་བུར་ཆུ་རྒྱུན་ལ༧། འཕགས་མཆོག་ཛམ་བྷ་ལ་
རིགས་ལྔའི་སྒོ་ནས་ནོར་སྒྲུབ་བྱ་ཚུལ་དཔག་བསམ་ལྗོན་ཤིང་དགོས་འདོད་
ཀུན་འབྱུང་ལ༡༠། ཁྱོན༤༥༦བཞུཊ། ༼བ》 པར། དབུ་མ་བཞི་བརྒྱ་བའི་ས་
བཅད་བསྡུས་དོན་ལ༥ ༣། དཔལ་གསང་བ་འདུས་པའི་རྩ་རྒྱུད་སྒྲོན་མ་རབ་
ཏུ་གསལ་བར་བྱེད་པའི་རྒྱ་ཆེར་བཤད་པས་འཆད་པའི་ས་བཅད་བསྡུས་་་་་
དོན་ལ༣༤ ཡང་དེའི་ས་བཅད་རྒྱས་པ་ལ༨༦། དཔལ་འཁོར་ལོ་སྡོམ་པ་
ལུས་དཀྱིལ་གྱི་བདག་འཇུག་མདོར་བསྡུས་བཀླག་ཆོག་ཏུ་བཀོད་པ་དངོས་་་་
གྲུབ་རྣམ་གཉིས་དགུག་པའི་ལྕགས་ཀྱུ་ལ༡༦། དེའི་བུམ་བསྐྱེད་མདོར་
བསྡུས་ལ༣། དཔལ་རྡོ་རྗེ་འཇིགས་བྱེད་དཔའ་བོ་གཅིག་པའི་བསྙེན་པ་
བྱེད་ཚུལ་ལ༣། ཡང་གསང་ཁྲོས་པ་ལྷ་དགུའི་བླ་བརྒྱུད་གསོལ་འདེབས་ལ༡།
རྟ་མགྲིན་ཡང་གསང་ཁྲོས་པའི་སྒྲུབ་ཐབས་མདོར་བསྡུས་ལ༣། པདྨ་དབང་
654



གི་རྒྱལ་པོ་ཡང་གསང་ཁྲོས་པ་ལྷ་དགུའི་སྒྲུབ་ཐབས་སྙིང་བོ་བཅུད་བསྡུས་ཀྱི་
གཞུང་བསྲིངས་ལ༢ ༣། དེའི་ལས་བྱང་མདོར་བསྡུས་དངོས་གྲུབ་འགུགས་
པའི་ལྕགས་ཀྱུ་ལ༦། ཡང་གསང་ཁྲོས་པ་ལྷ་དགུའི་སྒོ་ནས་ཚོགས་བཟློག་
བྱེད་ཚུལ་དབང་ཆེན་ཞལ་ལུང་ལ༡༠། འཕགས་མཆོག་སེངྒེ་སྒྲ་ལ་བརྟེན་
པའི་གདོན་གྲོལ་བྱ་ཚུལ་ཀྱི་ཆོ་ག་ཀླུ་གདོན་གདུང་བ་སེལ་བྱེད་ཟླ་བ་འབུམ་
གྱི་འོད་ཟེར་ལ༡༢། ས་བདག་གདོན་གྲོལ་གྱི་ཆོ་ག་ནག་འགྲོས་སུ་བཀོད་པ་
ལ༦། མྱུར་འབྱོན་གསོལ་འདེབས་ཀྱི་སྐོར་ལར། གསོན་གཤིན་གྱི་འཕོ་བ་
བྱེད་སྐབས་ཀྱི་འཚམས་སྦྱོར་བྱ་ཚུལ་ཉམ་ཐག་སྐྱེ་བོའི་དབུགས་འབྱིན་ལར།
རྒྱལ་ཀུན་སོར་རྟོགས་མ་ལ༤། ཁ་རག་སྒོམ་ཆེན་གྱི་དགག་ལན་གནམ་
ལྕགས་འཁོར་ལོ་ལར། འཇམ་མགོན་བསྟན་སྲུང་ཆོས་ཀྱི་རྒྱལ་པོའི་འཕྲིན་
བཅོལ་ལས་བཞི་ལྷུན་གྲུབ་དང་། དེའི་བསྙེན་པ་གཏོང་ཚུལ་སོགས་ལ༦།
དགྲ་ལྷའི་རྒྱལ་པོ་ཨ་མྱེས་གེ་སར་གྱི་བསང་མཆོད་ལས་བཞི་ལྷུན་གྲུབ་སོགས་
ལ༤། ལྷ་བཙན་བསེ་རྒོད་ནོར་ལྷའི་ངོ་བོར་སྒྲུབ་ཚུལ་འདོད་དགུ་འབྱུང་
བའི་ནོར་བུའི་བང་མཛོད་ལ༡༠། གཞི་བདག་བསེ་རྒོད་ལ་གཏོར་མ་
འབུལ་ཚུལ་ལ༢། ༈ །གསང་བ་ལས་ཀྱང་ཆེས་གསང་བ་མཁའ་འགྲོའི་སྙིང་
ཁྲག་ལྟ་བུའི་གདམས་པ་རྣམས་ཕྱོགས་གཅིག་ཏུ་བསྒྲིགས་པ་བཀའ་རྒྱུ་མའི་
སྐོར་ལ། དཔལ་རྡོ་རྗེ་འཇིགས་བྱེད་ཆེན་པོ་བདུད་ལས་རྣམ་རྒྱལ་གྱི་སྟེང་
ནས་གཞི་བསྙེན་ཆེན་མོར་འདུག་ཚུལ་བླ་མ་དམ་པའི་ཕལ་གྱི་བདུད་རྩི་་་་་
དངོས་གྲུབ་ཀུན་འབྱུང་ལ༢༠། ཡང་གཞི་བསྙེན་ཆེན་མོའི་གོ་རིམ་ནག་
655



འགྲོས་སུ་བཀོད་པ་ལ༡༡། དཔལ་རྡོ་རྗེ་འཇིགས་བྱེད་ཀྱི་གཞི་བསྙེན་ཆེན་
མོའི་དངོས་གཞི་གཏོང་ཚུལ་གྱི་འདོན་བསྒྲིགས་ལ༤། བླ་མའི་མན་ངག་
སེམས་ཀྱི་གླང་སྨྱོན་འགུགས་པའི་ལྕགས་ཀྱུ་ལ༧། དཔལ་རྡོ་རྗེ་འཇིགས་
བྱེད་ཀྱི་བདག་འཇུག་མདོར་བསྡུས་སྒྲིབ་གཉིས་དྲི་མ་དག་བྱེད་བདུད་རྩིའི་
ཆུ་རྒྱུན་ལ༥། དེའི་བུམ་ཆོག་ལ༡། དཔལ་རྡོ་རྗེ་འཇིགས་བྱེད་ཀྱི་བདག་
འཇུག་རྒྱུན་གྱི་རྣལ་འབྱོར་བྱ་ཚུལ་དངོས་གྲུབ་འགུགས་པའི་ལྕགས་ཀྱུ་ལྕང་
སྐྱ་རོལ་པའི་རྡོ་རྗེས་མཛད་པ་ལ༡༥། འཇིགས་བྱེད་ཀྱི་བསྙེན་སྒྲུབ་སྦྲགས་
མའི་འདོན་བསྒྲིགས་དངོས་གྲུབ་ཀུན་འབྱུང་ལ༧། དེའི་བཅུ་ཆའི་སྦྱིན་སྲེག་
ངག་འདོན་གྱི་རིམ་པ་འཇུག་བདེ་གྲུབ་དབང་བློན་ཆོས་རིན་པོ་ཆེས་མཛད་
པ་ལ༦། དངོས་གྲུབ་ཀྱི་རྫས་སྒྲུབ་སྐབས་ཀྱི་འདོད་གསོལ་ཡབ་རྗེ་གསེར་
ཁང་པས་མཛད་པ་ལ༢། མེ་ལྷའི་བསྙེན་པ་དང་། དེའི་བཅུ་ཆའི་སྦྱིན་སྲེག་
འབུལ་ཚུལ་ཀྱི་འདོན་བསྒྲིགས་དངོས་གྲུབ་ཀུན་འབྱུང་བླ་མའི་གསུང་བཞིན་
བཀོད་པ་ལ༦། དྲུག་ཅུ་བའི་འདོན་བསྒྲིགས་དངོས་གྲུབ་ཀུན་འབྱུང་བླ་
མའི་གསུང་རྒྱུན་ལྟར་བཀོད་པ་ལ༥། རྗེ་བཙུན་མཁའ་སྤྱོད་དབང་མོའི་སྒྲུབ་
ཐབས་མདོར་བསྡུས་གསང་ཆེན་བཅུད་ཀྱི་ཡང་སྙིང་ལ༦། ཁྱབ་བདག་སྟག་
ཕུ་རིན་པོ་ཆེའི་དག་སྣང་རྗེ་བཙུན་སྒྲོལ་མའི་བདག་འཇུག་མཁས་གྲུབ་དམ་
པའི་ཞལ་ལུང་ལ༡༧། སྟག་ཕུའི་དག་སྣང་སྒྲོལ་མའི་བསྙེན་ཡིག་དངོས་གྲུབ་
འགུགས་པའི་ལྕགས་ཀྱུ་ལ༧། དེའི་མེ་ལྷའི་བསྙེན་པ་དང་བསྙེན་སྒྲུབ་སྦྲགས་
མ་བཅུ་ཆའི་སྦྱིན་སྲེག་རྣམས་ཀྱི་ཐོ་ཙམ་བཀོད་པ་དངོས་གྲུབ་འགུགས་པའི་
656



ལྕགས་ཀྱུ་ལར། ཁྲོ་བཅུའི་གཏོར་བཟློག་གི་ཆོ་ག་སྤུ་གྲི་སྟོང་གི་འཁོར་ལོ་
ལ༢༧། དམ་ཅན་སྐྱེས་བུ་ཆེན་པོ་རྡོ་རྗེ་ལེགས་པའི་ལས་མཐའ་གནམ་
ལྕགས་ཐོག་ཆེན་ལ༩། དམ་ཅན་རྡོ་རྗེ་ལེགས་པའི་བསྐང་ཆོག་དཔག་
བསམ་འཁྲི་ཤིང་འགའ་དྭགས་རིན་པོ་ཆེས་མཛད་པ་ལ༡༣། འཇམ་མགོན་
སྙན་རྒྱུད་ཀྱི་གདམས་པ་དཔལ་རྡོ་རྗེ་འཇིགས་བྱེད་དཔའ་བོ་གཅིག་པ་དང་
འཇམ་དབྱངས་དཀར་པོ་གཉིས་སྦྲགས་ཀྱི་སྒྲུབ་ཐབས་ལ༦། ལྕགས་མཁར་
གྱི་ལིང་སྒྲུབ་ཚུལ་ལ༣། དྲུག་ཅུ་བའི་སྒོ་ནས་གློ་བུར་ལས་བཅོལ་གྱི་གཏོར་མ་
འཕེན་ཚུལ་ལ༧། བཅོམ་ལྡན་འདས་དཔལ་རྡོ་རྗེ་འཇིགས་བྱེད་ཆེན་པོའི་
དབང་གི་འཕྲུལ་འཁོར་ལས་དགེ་འདུན་འདུས་འཁོར་སྒྲུབ་ཆོག་ལ༥།
ཁྱོན༥༠ ༡བཅས་བཞུགས། དེ་ལྟར་བཀའ་འབུམ་རིན་པོ་ཆེ་དཔར་དུ་
བསྐྲུན་སྐབས་མ་ཕྱི་རྣམས་བྲིས་ནོར་རྒྱུན་འབྱམས་ཀྱིས་སླད་པ་མང་བ་དང་།
དམ་པ་ཉིད་ཆོས་སྲིད་ཀྱི་འཕྲིན་ལས་རྒྱ་ཆེ་བའི་དབང་གིས་ཞུས་དག་ཞིབ་་་
གཟིགས་གནང་མ་གྲུབ་པ་མཁས་པའི་དབང་བོ་རྣམས་ཀྱི་དགོངས་ཡུལ་དུ་
འཇོག་པར་ཞུ།
སྨྲས་པ། སྤངས་རྟོགས་དཀར་པོའི་ཕྱོགས་མཐར་སོན་པ་ཡི། །མཐུ་
ནུས་བདུད་རྩིའི་འོད་ཀྱི་གདུགས་དཀར་པོ། །སྲིད་ཞིའི་བླ་ན་འཁོར་བས་
སྙིགས་མའི་འགྲོར། །དགེ་ལེགས་སྦྱིན་མཛད་བཀའ་དྲིན་སླར་ཡང་དྲན། །དྲི་
མ་མེད་པའི་གསང་ངག་འདབ་བརྒྱའི་བཅུད། །ཟབ་དོན་མངར་བའི་ཁྱད་
ཆོས་ཡོངས་རྫོགས་པ། །མཁས་རྣམས་བསྔགས་འོས་དབྱངས་སྙན་དྲུག་སྐྱེས་
657



གླུ། །དུས་དང་དུས་སུ་འདོམས་ལ་འགྲན་ཟླས་དབེན། །སྔོན་མེད་ལེགས་
བཤད་རིན་ཐང་མེད་པའི་ནོར། །རྒྱན་དུ་ཐོབ་རྣམས་སྐལ་བ་བཟང་པོ་སྟེ། །
མགོན་པོ་འདི་ཡི་མཚན་གྱི་ཆ་ཤས་ཙམ། །ཐོས་འཛིན་བུ་གར་མ་ལྷུང་སྐལ་
བ་ཕྲ། །མཛད་བཟང་ཀུན་ལས་མཆོག་གྱུར་འོ་མའི་མཚོ། །ལྷག་བསམ་རི་
བོས་བསྲུབས་ལས་ཉེར་འཕོས་པ། །དཀར་ཆག་བཅུ་དྲུག་ཆ་རྫོགས་ཟླ་བའི་
འོད། །ཤར་འདིས་འགྲོ་ཀུན་རྨོངས་མུན་སེལ་གྱུར་ཅིག །གཞན་ལ་ཕན་
པའི་ཐུགས་བསྐྱེད་རླབས་ཆེན་གྱིས། །མི་ཉམས་གོང་དུ་འཕེལ་བའི་ཆོས་ཀྱི་
སྒོ། །འབྱེད་མཁས་ཐུགས་ཀྱི་སྲས་མཆོག་གང་དེ་ཡི། །སྐུ་ཚེ་བརྟན་ཅིང་
ཐུགས་བཞེད་འགྲུབ་གྱུར་ཅིག །བདག་སོགས་ཀུན་ཀྱང་དགེ་ལྡན་ལུགས་
བཟང་མཚོར། །དངོས་སྟོབས་རིགས་ལམ་འབྱེད་པའི་རྣམ་དཔྱོད་ཀྱི། །བློ་
གྲོས་གཤོག་ཡངས་རྒྱས་པའི་ངང་མོའི་ཚོགས། །ལྷན་ཅིག་ལུང་རིགས་གར་
གྱིས་རྩེན་གྱུར་ཅིག །
ཅེས་དུས་གསུམ་སངས་རྒྱས་ཐམས་ཅད་ཀྱི་ངོ་བོ་ཁྱབ་བདག་འཁོར་ལོའི་མགོན་པོ་རྗེ་བཙུན་བླ་མ།
༧ འཇིགས་མེད་བསམ་གཏན་དཔལ་བཟང་པོའི་བཀའ་འབུམ་རིན་པོ་ཆེའི་དཀར་ཆག་ལེགས་བཤད་
གསལ་བྱེད་ངོ་མཚར་སྒྲོན་མེ་ཞེས་བྱ་བ་འདི་ནི། ༧མདོ་སྔགས་བསྟན་པའི་སྣང་བྱེད་ཀུན་གཟིགས་ཡེ་ཤེས་
ཀྱི་ཉི་མ་ཆེན་པོ་ཆེ་ཤོས་རྡོ་རྗེ་འཆང་ནས་བཀའ་འབུམ་གླེགས་བམ་ཆ་ཚང་དང་། ལྷ་རྫས་དྲི་བྲལ་
ཆེ་ལེགས་བཅས་འབྲི་དགོས་ཀྱི་བཀའི་མེ་ཏོག་གི་ཕྲེང་བ་སྤྱི་བོར་སྩལ་བ་བཟློག་མ་ཕོད་པར༧བླ་མ་རྡོ་རྗེ་་་་
འཆང་ཡབ་སྲས་ཀྱི་བཀའི་ཡང་བྲན་བཙུན་གཟུགས་འདུ་གསུམ་པ་ཨ་རོལ་མིང་འཛིན་བློ་བཟང་ལུང་་་་་་་
རྟོགས་བསྟན་པའི་རྒྱལ་མཚན་ནམ། མིང་གཞན་ཚངས་སྲས་དགྱེས་བཞད་ངག་གི་དབང་བོའི་སྡེས་བྲིས་
པའི་དགེ་བས་ཚེ་རབས་ཀུན་ཏུ་བླ་མ་མཆོག་གི་རྗེས་སུ་འཛིན་པའི་རྒྱུར་གྱུར་ཅིག །
A
འད༦
658



༄༅ །།ཞབས་བརྟན་གསོལ་འདེབས་རྫོགས་
ལྡན་སྤྲིན་ཕུང་ཞེས་བྱ་བ་བཞུགས་སོ། །
༄༅། །རྒྱལ་ཀུན་གསང་བ་གསུམ་གྱི་ཡོན་ཏན་ཚོགས། །མ་ལུས་གཅིག་
བསྡུས་ཚེ་ཡི་དཔལ་སྟེར་ལྷ། །དྲང་སྲོང་བདེན་ཚིག་མེ་ཏོག་ཕྲེང་འཛིན་
པའི། །བྱིན་རླབས་གྲུ་ཆར་འཇོ་བའི་དགེ་ལེགས་སྩོལ། །བློ་བཟང་ཐུབ་
བསྟན་ཆོས་ཀྱི་ནོར་བུའི་དབྱིག །འཆད་རྩོད་རྩོམ་པའི་གཟི་འོད་ཆེས་
འབར་བ། །ཐུགས་བསྐྱེད་འཕྲིན་ལས་རྒྱལ་མཚན་རྩེར་བཀོད་པའི། །མཆོག་
སྤྲུལ་ཆེན་པོའི་ཞབས་ལ་གསོལ་བ་འདེབས། །མ་སྨད་བློ་གྲོས་བཟང་པོའི་ཡུ་
བ་བརྟན། །ཐུབ་བསྟན་བཤད་སྒྲུབ་གོས་ཀྱི་ཤམ་བུ་གཡོ། །གང་བསམ་དོན་
ཆེན་རིན་ཆེན་མཛོད་འཆང་བ། །ཆོས་ཀྱི་རྒྱལ་མཚན་སྐྱེ་རྒུའི་གཙུག་ན་
མཛེས། །བློ་བཟང་ལེགས་བཤད་སྐྱེ་བ་ལྔ་བའི་དུང་། །ཐུབ་པའི་བསྟན་ལ་
ཐུགས་སྟོབས་དབུགས་གཅིག་གིས། །བསྐུལ་བའི་ཆོས་ཀྱི་སྒྲ་དབྱངས་ཕྱོགས་
ཀུན་ཏུ། །སྒྲོགས་མཁས་རྣམ་རྒྱལ་མཚན་ལྡན་ཞབས་བརྟན་ཤོག །རྣམ་
འདྲེན་དོན་ཀུན་འགྲུབ་པའི་ཆོས་ཀྱི་ཁྲིར། །རབ་བརྟན་འཛམ་གླིང་ཡངས་
པོའི་རྒྱན་གཅིག་གི །དྲི་མེད་རིང་ལུགས་སྲིད་ཞིའི་ཉི་འོད་འབུམ། །རིས་
མེད་ཀུན་ཁྱབ་ཕན་བདེའི་སྣང་བ་སྩོལ། །རྒྱལ་བསྟན་སྲོག་གི་སྙིང་བོ་འཛིན་
པ་ལ། །རྡོ་རྗེ་འཆང་དབང་རིམ་བྱོན་ཐ་ཚིག་གིས། །བཀའ་བསྒོས་སྲུང་མ་རྒྱ་
659



མཚོའི་ཆོས་སྲིད་ཀྱི། །འཕྲིན་ལས་གཡེལ་མེད་སྒྲུབ་པའི་གྲོགས་མཛོད་
ཅིག །མདོར་ན་བླ་མའི་ཞབས་བརྟན་མཛད་བཟང་རྒྱས། །དགེ་འདུན་
ཁྲིམས་གཙང་ཐུགས་མཐུན་ཆོས་སྤྱོད་འཕེལ། སྦྱིན་བདག་མངའ་ཐང་
ལོངས་སྤྱོད་ཕུན་སུམ་ཚོགས། །ཕྱོགས་ཀུན་བཀྲ་ཤིས་བདེ་སྐྱིད་ལྷུན་གྲུབ་
ཤོག །
ཅེས་རྒྱལ་བསྟན་རིན་པོ་ཆེ་གསལ་བའི་སྒྲོན་མེ་གཙང་པཎྜི་ཏའི་མཆོག་སྤྲུལ་རིན་པོ་་་་་་་་་
ཚེའི༧ཞབས་བརྟན་གསོལ་འདེབས་རྫོགས་ལྡན་སྤྲིན་ཕུང་ཞེས་བྱ་བ་འདི་ནི། དགོན་སྡེ་ཆེན་པོའི་
བླ་མ་ལས་སྣེ་དཔོན་ཞབས་གྲས་ཐུན་མོང་ནས་བསྐུལ་མ་མཛད་པ་ལྟར། ཨ་རོལ་སྐྱེ་མིང་པ་བློ་
བཟང་ལུང་རྟོགས་བསྟན་རྒྱན་ནས་གནས་ཆེན་བྲག་རི་དཀར་པོའི་ཉེ་འདབས་ནས་བྲིས་པའོ། །
གངས་རི་ར་བས་བསྐོར་བའི་ཞིང་ཁམས་འདིར། །ཕན་དང་བདེ་བ་མ་
ལུས་འབྱུང་བའི་གནས། །རྒྱལ་བ་ཀུན་དངོས་ཆོས་ཀྱི་རྒྱལ་མཚན་གྱི། །
ཞབས་པད་སྲིད་མཐའི་བར་དུ་བརྟན་གྱུར་ཅིག །
དགའ་ལྡན་དོན་འགྲུབ་རབ་བརྟན་གླིང་དུ་མཆོག་སྤྲུལ་གསེར་ཁྲིའི་འཛིན་གྲྭ་སེར་སྐྱ་ཡོངས་
ནས་རྒྱུ་སྦྱོར་སྦྱིན་བདག་མཛད་ནས་ཆོས་སྤྱོད་བརྒྱད་ཅུའི་པར་འདི་བསྐྲུན་པས་དགེ་བར་གྱུར་་་་་་
ཅིག །
660



༄༅། །དགེ་བའི་བཤེས་གཉེན་ཟླ་བྲལ་མཚུངས་
མེད་དག་གིས་རྗེས་སུ་འཛིན་པའི་སྨོན་ཚིག་
བྱིན་རླབས་འགུགས་བྱེད་ཨུཏྤལ་དམར་
པོའི་ལྕགས་ཀྱུ་ཞེས་བྱ་བ་བཞུགས་སོ།།
༄༅། །བློ་བཟང་རྒྱལ་བའི་གསང་གསུམ་འོད་དཀར་གྱིས། །ལུང་
རིགས་འདབ་བརྒྱ་གྲོལ་བའི་པདྨ་དཀར། །ཡོན་ཏན་དྲི་བསུང་རྒྱ་མཚོའི་ཕ་
མཐའ་རུ། །སྤྲོ་མཁས་མཚན་ལྡན་བླ་མར་གསོལ་བ་འདེབས། །དགེ་ལ་
འདུན་ལྡན་རེ་སྐོང་ཡིད་བཞིན་ནོར། །འཆད་རྩོད་རྩོམ་པའི་རྒྱ་ཆེའི་ལེགས་
བཤད་ཀྱིས། །རྒྱལ་བསྟན་རིན་ཆེན་འཛིན་པའི་དཔལ་གྲུབ་པ། །དཀྱིལ་
འཁོར་རྒྱ་མཚོའི་བདག་པོར་གསོལ་བ་འདེབས། །བློ་བཟང་མཁྱེན་བརྩེའི་
སྤྲིན་གྱི་གདེངས་ཀ་ལས། །ལུང་རྟོགས་གྲུ་ཆར་སྐུལ་ལྡན་ཞིང་ས་རུ། །འབེབས་
མཁས་བསྟན་པའི་དབང་ཕྱུག་ཕྱོགས་ཀུན་ལས། །རྣམ་རྒྱལ་མཚན་ལྡན་བླ་
མར་གསོལ་བ་འདེབས། །འཇམ་དབྱངས་གཞོན་ནུས་མཐོན་མཐིང་ཟུར་
ཕུད་རྒྱན། །རིང་དུ་དོར་ནས་ཐུབ་བསྟན་མཁའ་དབྱིངས་སུ། །མངོན་
འཕགས་མཁྱེན་བརྩེའི་ཆ་ཤས་ཡོངས་རྫོགས་པ། །སྐལ་བཟང་རྒྱུ་མཚོའི་
མགོན་ལ་གསོལ་བ་འདེབས། །བློ་ཆེན་རྒྱལ་ཀུན་ཡེ་ཤེས་སྒྱུ་འཕྲུལ་ཆེ། །
661



མཁས་བཙུན་བཟང་ལྡན་ངུར་སྨྲིག་རྣམ་རོལ་ཏེ། །ལུང་རྟོགས་བསྟན་པའི་
རྒྱལ་མཚན་སྲིད་པའི་རྩེར། །བསྒྲེང་མཁས་བླ་མ་མཆོག་ལ་གསོལ་བ་
འདེབས། །བགྲང་ཡས་བསྐལ་པར་ཚོགས་གཉིས་རྒྱ་མཚོའི་འཇིངས། །རྣམ་
དཀར་ཐུགས་བསྐྱོད་རི་བོས་བསྲུབ་པ་ལས། །ཡོངས་དག་རྫོགས་བྱང་མངོན་
ཆུབ་ཟླ་བ་ཚེས། །བསྟན་འགྲོའི་དཔལ་དུ་རྒྱལ་སྲས་སྤྱོད་པ་སྐྱོང་། །སྙིགས་
མའི་སྐྱོན་བརྒྱ་བརྡོལ་བའི་དུས་ཉིད་དུ། །མཁས་བཙུན་བཟང་ལྡན་འོད་
དཀར་འབུམ་ཕྲག་གིས། །བློ་བཟང་གྲགས་བསྟན་རིང་ལུགས་ཨུཏྤལ་ཚལ། །
ཆེས་ཆེར་བཞད་པས་སྐྱེ་དགུའི་ཚ་གདུང་སེལ། །ཐུབ་བསྟན་བཤད་སྒྲུབ་
ཀུན་དའི་ཚལ་ཡངས་པོར། །དམ་པའི་པདྨོ་འཛུམ་པའི་གེ་སར་ལས། །ལུང་
རྟོགས་ཡོན་ཏན་དྲི་བསུང་ཕྱོགས་ཀུན་ཏུ། །འཐུལ་བའི་ངོ་མཚར་བསམ་
པའི་ཡུལ་ལས་འདས། །དེ་ཕྱིར་རྒྱལ་ཀུན་འདུས་པའི་ཞལ་སྐྱིན་དུ། །ཡིད་
ཆེས་གསོལ་འདེབས་རྒྱུད་མངས་སྦྲེངས་པ་ན། །གཟིགས་པ་དག་པའི་ཐུགས་
རྗེའི་སྤྱན་རས་ཀྱིས། །དུས་ལས་ཡོལ་བ་མེད་པར་རྗེས་བརྩེས་སྐྱོངས། །
མཁའ་ཁྱབ་རྒྱལ་ཀུན་སྤྱན་སྔར་ཐུགས་བསྐྱེད་ཀྱི། །དམ་བཅའ་རྡོ་རྗེ་མདུད་
རྒྱ་བརྟན་པོ་ཡིས། །གང་འདུལ་གསང་གསུམ་སྒྱུ་མའི་རོལ་གར་ཚེ། །བདག་
སོགས་སྲས་ཀྱི་ཐུ་བོར་རྗེས་འཛིན་མཛོད། །དེ་ཚེ་བླ་མའི་ཞབས་སྐྱེས་ནོར་
བུའི་རྡུལ། །འབྲལ་མེད་སྤྱི་བོའི་རྒྱན་དུ་གུས་མཆོད་ནས། །ལེགས་བཤད་
གསུང་གི་བྱིན་རླབས་སྙིང་དབུས་སུ། །ཞུགས་ཏེ་ཁྱོད་བསྟན་དམ་ཆོས་
འཛིན་པར་ཤོག །ཡོན་ཏན་གུར་ཀུམ་གཞོན་ནུའི་སྐྱེད་ཚལ་ལ། །ཉིན་བྱེད་
662



འོད་སྣང་ཕོག་པའི་གཟི་བྱིན་གྱིས། །ཕན་བདེའི་སྣང་བའི་དཔལ་སྟེར་
ཁྲིམས་ལྡན་ཚོགས། །འདུས་པའི་སློབ་ཚོགས་ཡུན་དུ་སྐྱོང་གྱུར་ཅིག །རྙེད་
བཀུར་འདུ་འཛིའི་ཞགས་པས་མ་བཅིངས་པ། །ཉམས་དགའ་བག་ཕེབས་
རིག་པ་དྭངས་པའི་སར། །མདོ་སྔགས་རིམ་གཉིས་ཟབ་མོའི་ཉམས་ལེན་
གྱིས། །སྤངས་རྟོགས་ཀླུང་བརྒྱ་རྡོལ་བར་བྱིན་གྱིས་རློབས། །ལྟ་སྒོམ་སྤྱོད་པ་
ཀུན་ལས་ཕུལ་བྱུང་བའི། །འཁྲུལ་བྲལ་འཇམ་དབྱངས་བླ་མའི་མདོ་སྔགས་
བསྟན། །གསེར་སྦྱངས་བཙོ་མའི་གཟི་འོད་ཕྱོགས་ཀུན་ཏུ། །འཕྲོ་བའི་དགེ་
མཚན་ཉམས་པ་མེད་པར་ཤོག །མདོར་ན་བླ་མའི་སྐུ་ཚེ་མཛད་འཕྲིན་
རྒྱས། །ཁྲིམས་ལྡན་འདུས་སྡེའི་ཆོས་སྤྱོད་བྱ་བ་འཕེལ། །འཇིག་རྟེན་ཁམས་
ཀུན་ཆོས་ལྡན་དགའ་བདེས་འཚོ། །རང་གཞན་དོན་གཉིས་དགའ་སྟོན་རྒྱས་
པར་ཤོག །
ཅེས་འཇམ་མགོན་བཤད་སྒྲུབ་བསྟན་པའི་སྲོག་ཤིང་དམ་པར་གྱུར་པ་རྩ་བའི་བླ་མ་རྣམས་
ཀྱིས་ཚེ་རབས་ཀྱི་ཕྲེང་བར་རྗེས་སུ་འཛིན་པའི་སྨོན་ཚིག་བདེན་དོན་འགྲུབ་པའི་གཏམ་སྙན་ཞེས་
བྱ་བ་འདི་ནི། མང་ཐོས་སྒྲུབ་ལ་གཞོལ་བའི་ཀུན་སྤངས་ངག་དབང་སྦྱིན་པ་ནས་མདོར་བསྡུས་
གཅིག་ཆོག་ཅིག་ཡོད་ན་ལེགས་ཚུལ་གྱིས་ལྷ་དར་ཆེ་ལེགས་བཅས་བསྐུལ་བ་དོན་ཡོད་པར་བྱ་བའི་
ཕྱིར། ཨ་རོལ་མིང་འཛིན་བློ་བཟང་ལུང་རྟོགས་བསྟན་པའི་རྒྱལ་མཚན་གྱིས་བྲིས་པའི་ཡི་གེ་པ་ནི་
རིག་གནས་ཀུན་ལ་ལྟ་བའི་རྣམ་དཔྱོད་ཡངས་པ་བློ་བཟང་འཇམ་དབྱངས་ཀྱིས་བགྱིས་པའི་དགེ་་་
བས་བཤེས་གཉེན་དམ་པས་རྗེས་སུ་འཛིན་པའི་རྒྱུར་གྱུར་ཅིག །
༄༅ ། །ཨོཾ་སྭ་སྟི། རྨད་བྱུང་ཡོན་ཏན་དཀྱིལ་འཁོར་ཡོངས་སུ་རྫོགས། །
663



མདོ་སྔགས་ལེགས་བཤད་འོད་སྟོང་དྲ་བ་ཅན། །བསྟན་འགྲོའི་ཕན་བདེ་
པད་ཚལ་བཞད་པའི་གཉེན། །སྐྱབས་གསུམ་ཀུན་འདུས་བླ་མར་སྙིང་ནས་
འདུད། །དགེ་ལེགས་འབྱུང་གནས་ཟབ་རྒྱས་ཆོས་ཀྱི་རྔ། །འཆད་རྩོད་རྩོམ་
པའི་མཛད་བཟང་དབྱུ་གུ་ཡིས། །འདུན་ལྡན་རྣ་བའི་རྒྱན་དུ་བརྡུང་མཁས་
པའི། །ཁྱབ་བདག་བསྟན་འཛིན་རྒྱ་མཚོར་གསོལ་བ་འདེབས། །དགེ་ལེགས་
འདོད་རྒུའི་གྲུ་ཆར་འཇོ་བའི་གཉེན། །འདུན་ལྡན་སྐལ་བཟང་རེ་སྐོང་ཡིད་
བཞིན་ནོར། །ཡོངས་རྫོགས་ཐུབ་བསྟན་འཛིན་མའི་རྒྱུན་གཅིག་པུ། །ལུས་
ཅན་རྒྱ་མཚོའི་མགོན་ལ་གསོལ་བ་བདེབས། །དགེ་ལེགས་རྩ་བ་ཆོས་འདུན་
འོད་སྣང་གིས། །རྒྱལ་བསྟན་ནོར་འཛིན་ཁྱོན་ཡངས་གསལ་བྱེད་ཅིང་། །
ཐར་འདོད་རྒྱུ་མཚོར་ལམ་བཟང་མཚོན་པའི་མིག །མཚུངས་མེད་དྲིན་
ཅན་བླ་མར་གསོལ་བ་འདེབས། །རབ་དཀར་དགེ་ཚོགས་ཤར་རིའི་ཕྲག་པ་
ནས། །ལེགས་ཐོན་འཕྲིན་ལས་འོད་ཟེར་འབུམ་འགྱེད་པས། །འདུན་ལྡན་རེ་
སྐོང་ཕན་བདེ་ཆུ་སྐྱེས་ཕྲེང་། །རྒྱས་མཛད་བསྟན་འཛིན་རྒྱ་མཚོར་གསོལ་བ་
འདེབས། །རིང་མོ་ཉིད་ནས་ལུས་ཅན་སྐྱེ་འགྲོ་ཀུན། །འཇིགས་རུང་འཁོར་
མཚོ་ཆེ་ལས་སྒྲོལ་བའི་ཕྱིར། །ཀུན་བཟང་སྤྱོད་པའི་གྲུ་གཟིངས་ལ་བརྟེན་
ནས། །སྐུ་གསུམ་ནོར་བུའི་གླིང་ལ་ཁྱོད་དབང་འབྱོར། །རབ་འབྱམས་ཞིང་
གི་མཁས་གྲུབ་ཕལ་མོ་ཆེས། །མགོན་ཁྱོད་གསང་གསུམ་ཡོན་ཏན་རྒྱ་མཚོའི་
མཐའ། །བསྐལ་པར་བརྗོད་ཀྱང་ཆ་ཙམ་མཚོན་མིན་ན། །དཔག་ཡས་ཡོན་
ཏན་བརྗོད་པར་སུ་ཡིས་ནུས། །སྲིད་པའི་ཕུན་ཚོགས་སྒྱུ་མའི་བསླུ་བྲིད་
664



ལྟར། །གཟིགས་ཏེ་དབེན་པའི་གནས་མཆོག་དུ་མ་རུ། །བཤད་སྒྲུབ་ཟུང་
འབྲེལ་མཛད་པའི་རྣམ་ཐར་གྱིས། །མཁས་རྒུའི་ཡིད་ཀྱི་བརྟན་པ་ཅིག་ཆར་
འཕྲོག །ཚད་ལྡན་ཚད་མའི་སྐྱེས་བུ་རིམ་ཟད་ནས། །སྙིགས་མ་ལྔ་བདོའི་
དུས་འདིར་ཐུབ་པའི་བསྟན། །ཡོངས་རྫོགས་བཤད་དང་སྒྲུབ་པའི་སྲོལ་
བཟང་ཁུར། །མགོན་ཁྱོད་གཅིག་པུས་སྙིང་སྟོབས་ཕྲག་པར་བསྣམས། །
གངས་ལྗོངས་སྤྱི་དང་ཁྱད་པར་མདོ་སྨད་འདིར། །ཐུབ་བསྟན་སྤྱི་དང་
འཇམ་མགོན་རྒྱལ་བ་ཡི། །མདོ་སྔགས་རིང་ལུགས་མི་ཉམས་ལེགས་བཟུང་
ནས། །འགྲོ་ཀུན་ཕན་བདེ་སྤེལ་མཁས་ཁྱོད་མིན་སུ། །ད་ལྟའི་བཀའ་དྲིན་
མཚུངས་མེད་མགོན་པོ་ཁྱོད། །སྐྱབས་གསུམ་ཀུན་འདུས་ངོ་བོར་གསོལ་
འདེབས་ན། །དམིགས་མེད་སྙིང་རྗེའི་མཐུ་དཔུང་ཆེར་བསྐྱེད་དེ། །སྨོན་ལམ་
ཇི་བཞིན་འགྲུབ་པའི་དབང་བོ་མཛོད། །རིང་ནས་འགྲོ་བ་སྒྲོལ་བའི་ཐུགས་
བསྐྱེད་དང་། །དམ་བཅའི་ཁུར་ཆེན་ནམ་ཡང་ལྷོད་མེད་པར། །བཀའ་ཡི་
འབངས་གྱུར་ཉམ་ཆུང་བདག་ཅག་རྣམས། །དུས་འདིར་བརྩེ་ཆེན་ལྕགས་
ཀྱུས་བཟུང་དུ་གསོལ། །དེང་ནས་གཏན་བདེའི་ས་ལ་མ་རེག་བར། །མགོན་
ཁྱོད་ལས་ལྷག་སྐྱབས་གཞན་མི་འཚོལ་བས། །འདི་དང་ཕྱི་མའི་གནས་
སྐབས་གང་དུ་ཡང་། །ཡལ་བར་མ་དོར་ཐུགས་རྗེའི་ལྕགས་ཀྱུས་ཟུངས། །སྒོ་
གསུམ་སྡིག་པའི་ལས་ལ་རྟག་གོམས་པས། །འཇིགས་རུང་ངན་འགྲོའི་གཡང་
ཁར་མངོན་ཕྱོགས་པ། །མགོན་ཁྱོད་བྱམས་བརྩེའི་ཕྱག་གིས་ལེགས་བཟུང་
སྟེ། །མཐོ་རིས་ཉམས་དགའི་གནས་སུ་འགྲོ་བར་ཤོག །ཁྱོད་ཞལ་གསུང་གི་
་་་
665



-
-
གདམས་པའི་ཟླ་ཟེར་གྱིས། །རྙེད་དཀའི་དལ་འབྱོར་རྟེན་བཟང་ཐོབ་དུས་
འདིར། །འདི་སྣང་འཁྲུལ་བའི་མུན་པ་ཀུན་བསལ་ནས། །གཏན་བདེ་ལམ་
བཟང་ཀུན་ཏུ་བཞད་གྱུར་ཅིག །བདེ་ལེགས་རྩ་བ་ཆོས་འདུན་རྩེ་གཅིག་
གིས། འདི་སྣང་བྱ་བ་རླུང་ལ་སྐུར་བཟོད་པའི། །སྐལ་བཟང་སློབ་ཚོགས་
པདྨ་དཀར་པོའི་ཚལ། །མགོན་ཁྱོད་ཉིན་བྱེད་དབང་བོས་རྟག་སྐྱོངས་ཤིག །
ཚེ་རབས་ཀུན་ཏུ་ཁྱོད་ཞབས་ནོར་བུའི་ཕྲེང་། །བདེ་ཆེན་འཁོར་ལོའི་རྒྱན་དུ་
ལེགས་བསྟེན་ནས། །ཟབ་རྒྱས་གསུང་གི་བདུད་བརྩི་མངར་པོའི་བཅུད། །
མྱོང་བས་བློ་གྲོས་ལུས་སྟོབས་རྒྱས་པར་ཤོག །ཐོག་མེད་དྲིན་གྱིས་ཡང་ཡང་
བསྐྱངས་པ་ཡི། །མ་རྒན་ཉམ་ཐག་འགྲོ་རྣམས་སྒྲོལ་སླད་དུ། །བྱམས་དང་
སྙིང་རྗེས་དྲངས་པའི་སེམས་བསྐྱེད་ནས། །དཔག་ཡས་རྒྱལ་སྲས་སྤྱོད་ལ་
སློབ་པར་ཤོག །མགོན་ཁྱོད་ཞིང་ཁམས་རབ་འབྱམས་མཐའ་ཀླས་པར། །
གང་འདུལ་སྤྲུལ་བའི་ཟློས་གར་ཅིར་བསྒྱུར་ཡང་། །གསང་གསུམ་མི་ཟད་
ཡོན་ཏན་རིན་ཆེན་མཛོད། །འཛིན་པའི་སྲས་ཀྱི་ཐུ་བོར་བདག་འགྱུར་
ཤོག །ཁྲིམས་ལྡན་སྤྱི་དང་ཡང་སྒོས་ཞྭ་སེར་གྱི། །ལུགས་བཟང་འཛིན་པའི་
བློ་གསལ་བུང་བའི་ཚོགས། །ཆོས་སྦྱོར་སྦྲང་རྩིའི་བཅུད་ཀྱིས་ལེགས་ཚིམས་
ནས། །ལེགས་བཤད་དབྱངས་སྙན་དར་དིར་སྒྲོག་གྱུར་ཅིག །མདོར་ན་
བདག་སོགས་སྐྱེ་བའི་ཕྲེང་བ་ཀུན། །ལེགས་ཚོགས་རྩ་བ་མགོན་པོ་ཁྱོད་ཉིད་
ཀྱིས། །གང་གསུང་བཀའ་བཞིན་སྒྲུབ་པའི་མཆོད་པ་ཡིས། །ཉིན་མཚན་ཀུན་
ཏུ་ཁྱོད་མཉེས་བགྱིད་པར་ཤོག །སྐྱེ་བ་ཀུན་ཏུ་ཡང་དག་བླ་མ་དང་། XX །
666



རྡོ་རྗེ་འཆང་གི་གོ་འཕང་མྱུར་ཐོབ་ཤོག །
ཅེས་དུས་གསུམ་རྒྱལ་བ་མ་ལུས་པའི་མཁྱེན་བརྩེ་ནུས་གསུམ་གཅིག་ཏུ་བསྡུས་པའི་རང་་་་་་་
གཟུགས་སྙིགས་མའི་དུས་འདིར་རང་ཅག་རྣམས་ལ་བཀའ་དྲིན་དང་ཐུགས་རྗེ་མཚུངས་ཟླ་མ་་་་་
མཆིས་པ་མཚན་བརྗོད་པར་དཀའ་བ་རྡོ་རྗེ་འཆང་རྗེ་བཙུན་དགེ་འདུན་བསྟན་འཛིན་རྒྱ་མཚོ་་་་་་
དཔལ་བཟང་པོས་ཚེ་རབས་ཀྱི་ཕྲེང་བར་རྗེས་སུ་འཛིན་པའི་སྨོན་ཚིག་འདི་ནི། ཉེ་གནས་ཆེན་པོ་
ཚ་རྒྱས་དཀོན་མཆོག་ཤེས་རབ་ཀྱིས་གོས་ཀྱི་ཕྲག་ལྷན་དང་ལྷ་དར་ཆེ་ལེགས་བཅས་བསྐུལ་མ་ནན་
ཆེར་གནང་བས་འབྲི་འདུན་ཡོད་ཐོག་རེབ་གོང་ཁུལ་གྱི་ཀུན་སྤངས་འདུས་སྤྱི་ནས་ཀྱང་བསྐུལ་མ་་་
གནང་བ་ལྟར། ༧མགོན་པོ་གང་གི་བཀའ་དྲིན་ཁོ་ནས་འཚོ་བའི༧ཨ་རོལ་སྤྲུལ་མིང་པ་བློ་བཟང་
ལུང་རྟོགས་བསྟན་པའི་རྒྱལ་མཚན་གྱིས་རོང་བོའི་བདེ་ཆེན་ཆོས་འཁོར་གླིང་དུ་སྒོ་གསུམ་གུས་པ་་་
ཆེན་པོས་རྩེ་གཅིག་ཏུ་གསོལ་བ་བཏབ་པའོ། །
༄༅། །རབ་འབྱམས་རྒྱལ་ཀུན་སྙིང་རྗེའི་རང་གཟུགས་ཁམས། །རབ་
དཀར་ཆུ་ཤེལ་རྡུལ་བརྩེགས་ལྷུན་པོ་ལ། །རབ་གསལ་འོད་ཀྱིས་འཁྱུད་པའི་
སྐུར་ཤར་བ། ། རབ་མཛེས་ཕྱག་ན་པདྨོར་གསོལ་བ་འདེབས། །དྲི་མེད་བློ་
གྲོས་ཀུན་གསལ་ཁྱོན་ཡངས་པོར། །མཁྱེན་རབ་བཟང་པོའི་ཆུ་འཛིན་རབ་
དཀྲིགས་ཤིང་། །ལེགས་བཤད་འདོད་དགུའི་ཆར་གྱིས་སྐུལ་ལྡན་འགྲོ། །སྨིན་
མཛད་བསྟན་པའི་རྒྱལ་མཚན་གཙུག་ན་རྒྱལ། །བློ་བཟང་རྒྱལ་བ་གཉིས་
པའི་རིང་ལུགས་མཆོག །སྐལ་ལྡན་ཡིད་ཀྱི་རེ་བ་སྐོང་བའི་ནོར། །ལུང་
རྟོགས་བསྟན་པའི་རྒྱལ་མཚན་རྩེར་འགོད་པ། །སྐྱབས་མཆོག་དྲིན་ཅན་བླ་
མར་སྙིང་ནས་འདུད། །སྒྲིབ་གཉིས་ཆུ་ཁུར་ཡོངས་དག་བློ་གྲོས་མཁར། །ཀུན་
བཟང་སྤྱོད་པའི་འོད་སྣང་འབུམ་ཕྲག་གིས། །ཐུབ་དབང་བསྟན་པའི་སྦྲང་
667



རྩིའི་རྒྱལ་མཚན་མཆོག །སྤེལ་མཁས་ཉིན་བྱེད་དབང་བོར་གསོལ་བ་
འདེབས། །རྡུལ་སྙེད་ཞིང་གི་རྒྱལ་སྲས་མཛད་པའི་ཁུར། །བདག་གིར་བཞེས་
པའི་གྲུ་འཛིན་དབང་བོ་ཁྱོད། །སྲིད་པའི་ཀློང་དུ་འཕྱན་པའི་འགྲོ་འདི་
དག །འདྲེན་ལ་ཐབས་མཁས་སྤྱོད་པའི་ཕ་རོལ་སོན། །རྨད་བྱུང་ཐུགས་
བསྐྱེད་དྲི་བཞོན་གྱིས་བསྐུལ་བའི། །འབྲོམ་རྗེའི་རང་གཟུགས་ཁྱེའུ་དཀར་
ཙན་དན་དྲི། །གསེར་ལྗོངས་དད་ལྡན་འགུགས་པའི་བྱེད་པོ་རུ། །ངོ་མཚར་
སྐྱེས་རབས་ཕྲེང་བ་ཡོངས་སུ་བཟུང་། །གྲངས་མེད་བསྐལ་པའི་སྔོན་ནས་
སངས་རྒྱས་ཀྱང་། །ཐུགས་རྗེ་འགྲོ་ལ་བརྩེ་བའི་སྤྱན་རས་ཀྱིས། །ཚོགས་
གཉིས་སྐལ་བར་ལྡན་པའི་རྒྱ་མཚོ་སོགས། །སྒྱུ་འཕྲུལ་རོལ་གར་ཚུལ་གྱིས་
རིམ་བཞིན་བསྐྱངས། །སྐུ་ཚེ་འདིར་ཡང་མདོ་སྔགས་གཞུང་ལུགས་ལ། །རིང་
དུ་སྦྱངས་པའི་ངལ་བ་མཛད་མིན་པར། །སྔོན་གོམས་མ ཁྱེན་དཔྱོད་འོད་
ཀྱིས་ཟབ་རྒྱས་ལམ། །པུཎཱརཱི་ཀའི་འདབ་བརྒྱ་ཅིག་ཆར་བཞད། །ཆོས་སྲིད་
དཔལ་གྱིས་དྲེགས་པའི་སྐྱེ་བོའི་ཚོགས། །ཐུགས་རྗེ་ཟེར་གྱིས་ཁྱོད་དྲུང་
བཀུག་པ་ན། །མངོན་པར་ཁེངས་པའི་ངལ་བ་ཡོངས་བཏང་ནས། །ཁྱོད་
ཞབས་ནོར་བུའི་ཅོད་པན་གཙུག་ཏུ་བསྟེན། །གང་གི་ཐུགས་གསང་ཡེ་ཤེས་
མེ་ལོང་ངོས། །ལྐོག་གྱུར་ཤེས་བྱའི་གནས་ཀུན་མངོན་འཆར་ཞིང་། །གཞན་
ཕན་རླབས་ཆེན་མཛད་བཟང་འཕྲིན་ལས་ཀྱིས། །ཆེར་རློམ་གྲུབ་དབང་ཕལ་
ཆེར་ཟིལ་གྱིས་མནན། །ལྗོངས་འདིའི་ཕན་བདེའི་ལེགས་ཚོགས་ཀུན་གྱི་
གཞི། །སྡོམ་གསུམ་ཁྲིམས་ལྡན་འདུལ་འཛིན་གསེར་གྱི་རིས། །ཡོངས་སུ་
668



---
བཀང་བར་མཛད་པའི་བཀའ་དྲིན་མཆོག །བསྐལ་པར་མཆོད་ཀྱང་ཆ་
ཙམ་གཞལ་ནུས་མིན། །མགོན་ཁྱོད་རྒྱལ་ཀུན་འདུས་པའི་བདག་ཉིད་དུ། །
ཡིད་ཆེས་མོས་གུས་ཆེན་པོས་གསོལ་འདེབས་ན། །ཐུགས་རྗེའི་མཁའ་ལ་
བྱིན་རླབས་སྤྲིན་འཁྲིགས་ཏེ། །བདག་གི་སྨོན་དོན་སྦྲང་ཆར་འཇོ་གྱུར་
ཅིག །བགྲང་ཡས་བསྐལ་པར་ཚོགས་གཉིས་ཡོངས་གཏམས་ཤིང༌། །ངོ་
མཚར་རྒྱལ་སྲས་སྤྱོད་པའི་ཕ་མཐར་ཕྱིན། །ལྷུན་གྲུབ་སྐུ་བཞིའི་གོ་འཕང་
བརྙེས་ཟིན་ཀྱང་། །ད་དུང་སྐལ་དམན་འགྲོ་རྣམས་རྗེས་བརྩེས་སྐྱོངས། །
ཟག་བཅས་ལས་ཉོན་ཞགས་པས་དམ་དུ་བཅིངས། །ལས་འབྲས་བླང་དོར་
འབྱེད་པའི་བློ་མིག་བྲལ། །ངན་སོང་ཁྲོན་ཟབ་ཁ་ལ་རྟག་རྒྱུ་བའི། །ཉམ་ཐག་
འགྲོ་རྣམས་ཐུགས་རྗེའི་ལྕགས་ཀྱུས་ཟུངས། །མཁས་གྲུབ་བསྟན་འཛིན་རྒྱུ་
སྐར་བྱེ་བའི་དབུས། །སྐྱེ་དགུའི་ལེགས་བྱས་འཕྲུལ་གྱིས་ཉེར་དྲངས་པའི། །
མཚན་དཔེ་གསལ་རྫོགས་ཁྱོད་ཞབས་འོད་དཀར་ཅན། །བདག་བློ་ཀུནྡའི་
དཔལ་དུ་འབྲལ་མེད་ཤོག །རྣམ་དག་ཚུལ་ཁྲིམས་ཆུ་གཏེར་ལས་འཁྲུངས་
པའི། །བློ་བཟང་ལེགས་བཤད་དྲི་མེད་ཡིད་བཞིན་ནོར། །རྨད་བྱུང་བཤད་
དང་སྒྲུབ་པའི་རྒྱལ་མཚན་རྩེར། །འགོད་པའི་སྙིང་སྟོབས་ཕུལ་ཕྱིན་བདག་
གྱུར་ཅིག །སྟོབས་བཅུའི་གོ་འཕང་མ་ཐོབ་དེ་སྲིད་དུ། །དཔལ་ལྡན་བླ་མའི་
གསང་གསུམ་རོལ་གར་ཀྱིས། །རྒྱལ་བསྟན་རིན་ཆེན་འཛིན་སྐྱོང་སྤེལ་བའི་
ཚེ། །བདག་སོགས་སྲས་ཀྱི་ཐུ་བོར་རྗེས་འཛིན་ཤོག །ཐོག་མེད་དུས་ནས་
འཁྲུལ་བའི་དབང་གྱུར་པས། །གང་གསུང་བཀའ་བཞིན་མ་བསྒྲུབས་དཀོར་
-
669



ལ་འབབ། །སྐྱོན་རྟོག་བྱས་སོགས་ཐུགས་འགལ་ཅི་བགྱིས་པ། །མགོན་ཁྱོད་
བྱིན་མཐུས་ལྷག་མེད་དག་གྱུར་ཅིག །དེང་ནས་ཚེ་རབས་ཕྲེང་བ་ཐམས་
ཅད་དུ། །མགོན་པོ་ཁྱོད་ཀྱིས་ཐེག་མཆོག་མགོན་མཛད་ནས། །སྨིན་གྲོལ་
དབང་བཞིའི་གདམས་པའི་ཆུ་རྒྱུན་གྱིས། །སྐུ་གསུམ་གཞལ་མེད་ཁང་དུ་
འཁྲིད་པར་ཤོག །རོང་སྟོན་བྱིན་རླབས་དཔལ་གོས་ལ་ཆགས་པའི། །ཕྱོགས་
ལས་རྣམ་པར་རྒྱལ་བའི་གླིང་མཆོག་འདིར། །ཁྱོད་ཞལ་མན་ངག་སྦྲང་རྩིའི་
ཟིལ་མངར་གྱིས། །སྐལ་བཟང་རྐང་དྲུག་ཚོགས་རྣམས་སྐྱོང་གྱུར་ཅིག །
མངོན་པར་མཐོ་དང་ངེས་པར་ལེགས་པའི་ལམ། །གསལ་བར་བྱེད་པའི་
ཐབས་མཆོག་ཟླ་མེད་པ། །རྒྱལ་བསྟན་ཡོངས་རྫོགས་མདོ་སྔགས་འཁྲུལ་བྲལ་
སྲོལ། །དགེ་ལྡན་ལུགས་བཟང་མི་ཉམས་གོང་འཕེལ་ཤོག །མདོར་ན་བླ་
མའི་འཕྲིན་ལས་བསིལ་ཟེར་གྱིས། །སྐྱེ་དགུའི་ཡིད་ཀྱི་ཨུཏྤལ་དཀར་པོའི་
ཁ། །རྣམ་པར་གྲོལ་བའི་སྲིད་ཞིའི་དགེ་མཚན་མཆོག །ཡངས་པའི་ས་ཆེན་
ཀུན་ཏུ་ཁྱབ་པར་ཤོག །
ཅེས་འཕགས་མཆོག་ནོར་བུ་པདྨ་མི་ཡི་གར་གྱི་རྣམ་པར་རོལ་པ་ཐུབ་བསྟན་ཡོངས་རྫོགས་
ཀྱི་མངའ་བདག་བཀའ་དྲིན་མཉམ་མེད་སྐྱབས་རྗེ་རྡོ་རྗེ་འཆང་རྗེ་བཙུན་བློ་བཟང་སྐལ་ལྡན་བསྟན་
པའི་རྒྱལ་མཚན་དཔལ་བཟང་པོས་ཚེ་རབས་ཀྱི་ཕྲེང་བ་ཀུན་ཏུ་རྗེས་སུ་འཛིན་པའི་སྨོན་ཚིག་འདི་
ནི། སྐྱབས་མགོན་མཆོག་དེའི་འཕྲིན་ལས་ཕྱོགས་བརྒྱར་སྐྱོང་བའི་བླ་མ་ཁྲི་གདན་ཟུར། འཕྲིན་
ལས་ཀྱི་ཁ་ལོ་པ་མཛོད་པ་བློ་བཟང་རྒྱ་མཚོ་དང་། སྐུ་དབོན་བློ་བཟང་ཆོས་དར། ནང་སོག་ར་རྙིང་
ཆོས་སྡེ་ཆེན་པོའི་ལས་སྣེ་རྒན་མང་སོགས་ཐམས་ཅད་ཀྱིས་མགྲིན་གཅིག་ཏུ་བཟང་གོས་སེར་པོ་་་་་
དང་ལྷ་དར་བཅས་འབྲི་དགོས་ཀྱི་བསྐུལ་མ་གནང་བ་རྟེན་འབྲེལ་གྱི་ཁྱད་པར་དུ་བསམས་ནས་་་་་
670



བཟློག་མ་ཕོད་པར། ༧འཁོར་ལོའི་མགོན་པོ་གང་གི་ཐུགས་རྗེ་གྲིབ་བསིལ་གྱིས་འཚོ་བའི། ༧ཨ་
རོལ་སྤྲུལ་མིང་པ་བློ་བཟང་ལུང་རྟོགས་བསྟན་པའི་རྒྱལ་མཚན་གྱིས་བྲིས་པ་འདི་ཡང་འགྲོ་ཀུན་བླ་
མ་མཆོག་གིས་རྗེས་སུ་འཛིན་པའི་རྒྱུར་གྱུར་ཅིག །སརྦ་མངྒལཾ།
༄༅ ། །འཕྲིན་ལས་སྣང་བ་དཀར་པོའི་འོད་རླབས་ཀྱིས། །མདོ་སྔགས་
བསྟན་པའི་པད་ཚལ་བཞད་མཛད་ཅིང་། །གྲགས་སྙན་བ་དན་ཕྱོགས་
བརྒྱར་གཡོ་བ་ཡི། །བཀའ་དྲིན་མཚུངས་མེད་བླ་མར་གསོལ་བ་འདེབས། །
མགོན་ཁྱོད་བཀའ་དྲིན་དྲན་པས་མོས་གུས་ཀྱིས། །གདུང་ཤུགས་དྲག་པོས་
གསོལ་བ་འདེབས་པ་ལ། །བྱམས་བརྩེའི་སྤྱན་རས་དག་པའི་ཡེ་ཤེས་ཀྱིས། །
རྗེས་སུ་བཟུང་ལ་བྱིན་རླབས་དངོས་གྲུབ་སྩོལ། །སྔོན་ཚེ་ཐུབ་དབང་མཆོག་
དེས་སློབ་ལམ་དུ། །དམ་ཆོས་ཚིགས་ཅད་རེ་རེ་ཙམ་གྱི་སླད། །མེ་འོབས་
མཆོང་དང་སྐུ་ལུས་སྒྲོན་མེ་སྦར། །ལྕགས་གཟེར་སྟོང་བཏབ་རིན་ཐང་
གཞལ་མེད་ནོར། །གཏོང་དཀའི་སྲས་དང་རི་དྭགས་མིག་ཅན་སོགས། །
ཕངས་མེད་སྦྱིན་ཏེ་དཀའ་སྤྱད་དཔག་མེད་མཛད། །རང་ལ་དེ་འདྲའི་
དཀའ་ཚེགས་ཆ་ཙམ་ཡང་། །མེད་པར་ཕ་ནོར་བུ་ལ་རྩོལ་བ་བཞིན། །ཆུ་
མགོ་གངས་ལས་བྱུང་བའི་གདམས་ངག་རྣམས། །སྦ་གསང་མེད་པར་སྩོལ་
མཛད་ཆོས་ཀྱི་རྗེ། །དུས་གསུམ་རྒྱལ་བ་ཀུན་གྱི་ཞལ་སྐྱིན་དུ། །ཡིད་ཆེས་དད་
པས་གསོལ་བ་འདེབས་ནུས་ན། །བྱིན་རླབས་དངོས་གྲུབ་སྦྲང་ཆར་གང་
འདོད་དུ། །འབེབས་ཞེས་རྒྱལ་ཀུན་མགྲིན་གཅིག་བསྔགས་པ་དེ། །དེང་
671



འདིར་བདག་ཅག་རྣམས་ལ་མངོན་གྱུར་དུ། །སྟོན་ཅིག་འཁོར་ལོའི་མགོན་
པོ་སྙིང་རྗེའི་གཏེར། །སྙིགས་དུས་འགྲོ་ལ་ཆོས་མཛོད་སྒོ་མོ་བརྒྱ། །རྗེས་བརྩེ་
ལྷག་བསམ་གསེར་གྱི་ལྡེ་མིག་གིས། །ལེགས་ཕྱེས་སྦྱིན་པར་འབྲས་བུས་
ཡོངས་ཐོབ་ནས། །མགོན་ཁྱོད་སྲས་ཀྱི་ཐུ་བོར་བདག་གྱུར་ཅིག །ཚེ་རབས་
ཕྲེང་བར་ཁྱོད་ཞབས་ཅོད་པན་ཆེ། །འབྲལ་མེད་སྤྱི་བོའི་རྒྱན་དུ་གུས་མཆོད་
ཅིང་། །བསམ་དང་སྦྱོར་བས་ཚུལ་བཞིན་ལེགས་བསྟེན་ནས། །བཀའ་བཞིན་
བསྒྲུབས་པས་དུས་ཀུན་མཉེས་བྱེད་ཤོག །མདོར་ན་མཆོག་གསུམ་བྱིན་
རླབས་གངྒཱའི་རྒྱུན། །སྐྱེ་འཕགས་རྣམ་དཀར་དགེ་ཚོགས་རྒྱ་མཚོ་དང་། །
གཅིག་ཏུ་འདྲེས་ནས་སྐུ་གསུམ་ནོར་བུ་ཆེ། །ཐོབ་ནས་གཏན་བདེའི་དབུལ་
བ་སེལ་བར་ཤོག །
ཅེས་དགེ་བའི་བཤེས་གཉེན་རྣམས་ཀྱི་བཀའ་དྲིན་དྲན་ཞིང་ཚེ་རབས་ཀུན་ཏུ་རྗེས་སུ་་་་་་་
འཛིན་པའི་སྨོན་ཚིག་དོན་ཡོད་ལྕགས་ཀྱུ་ཞེས་བྱ་བ་འདི་ནི། དད་བརྩོན་རྣམ་དཔྱོད་ཀྱི་ནོར་དང་
ལྡན་པ་སྨོན་ལམ་རྒྱ་མཚོ་ནས་བསྐུལ་ངོར་བླ་མའི་བཀའ་དྲིན་དྲན་པའི་མོས་གུས་པ་ཨ་རོལ་སྐྱེ་མིང་
པས་བྲིས་པ་ཛ་ཡནྟུ། །
༄༅། །བླ་མས་རྗེས་སུ་འཛིན་པའི་སྨོན་ཚིག་ནི། ན་མོ་གུ་རུ་བཛྲ་དྷ་
རཱ་ཡ། རྨད་བྱུང་ཡེ་ཤེས་ཕ་འཐའ་ཡས་པའི་ཁམས། །མཚན་བཟང་རི་མོར་ ་
སྨིན་པའི་ཡོན་ཏན་ཆེས། །ཀུན་ཡིད་བརྟན་པ་འཕྲོག་པའི་འོད་དཀར་གྱི། །
སྣང་བའི་མཛོད་འཛིན་པད་དཀར་འཆང་བས་སྐྱོངས། །གང་དེའི་འདུལ་
ཞིང་གངས་ཅན་ཡངས་པོའི་ལྟོར། །སྤྲུལ་བ་ཡང་སྤྲུལ་རྙོག་བྲལ་མཚོ་ནང་
672



དུ། །གཅིག་ལས་དུ་མར་སྣང་ཡང་རོ་གཅིག་ཕྱིར། །དབྱེ་བའི་ཁྱད་པར་སུ་
ཡིས་དཔོག་པར་ནུས། །མོས་ལྡན་སྐལ་བཟང་སྤྱི་བོས་ཉེར་བཏེགས་པའི། །
བློ་གྲོས་བཟང་པོའི་ལུང་རྟོགས་དམ་པའི་ཆོས། །བསྟན་པའི་རྒྱལ་མཚན་
འཛིན་པའི་དཔལ་ཡོན་ཅན། །སྐྱེ་དགུའི་འདྲེན་པ་མཆོག་ལ་གསོལ་བ་
འདེབས། །མ་ལུས་རྒྱལ་བའི་གསང་གསུམ་གྲོལ་བའི་མཛོད། །མ་བཅོས་ལྷུན་
གྱིས་གྲུབ་པ་མཚན་དཔེ་སྐུས། །མ་རྣམས་ཐབས་མཁས་འདྲེན་པ་དེ་ཡི་ཚེ། །
མར་གྱུར་ཐུགས་རྗེའི་ལྕགས་ཀྱུས་ཉེ་བར་ཟུངས། །དེང་ནས་ཚེ་རབས་
ཨུཏྤལ་ཕྲེང་བ་རུ། །མི་རྟག་སྲིན་པོའི་གླིང་དུ་མ་འཕྱན་པར། །བཤེས་གཉེན་
མཁས་པའི་དེད་དཔོན་ལ་བརྟེན་ནས། །རྒྱ་ཆེན་ཡོན་ཏན་ནོར་ལ་དབང་
འབྱོར་ཤོག །ཁྱོད་ཀྱི་གསུང་གསང་མ་དྲོས་ཆུ་གཏེར་ལས། །དྲངས་པའི་
འཛམ་བུའི་འབྲས་བཟང་རོ་མངར་བ། །མྱངས་ཏེ་བློ་གྲོས་འཕེལ་བ་ཀུན་
རྫོགས་ནས། །ལམ་བཟང་སྤེལ་བའི་གསོས་སུ་བདག་གྱུར་ཅིག །
ཅེས་རང་བསྟོད་རྗེས་འཛིན་གྱི་སྨོན་ཚིག་འདི་འདྲ་འབྲི་མི་འོས་ཀྱང་སྔ་མོ་ནས་རིགས་པ་སྨྲ་
བའི་དབང་བོ་ཨུ་ཇུན་མི་ཆིན་ཞབས་དྲུང་གིས་ལན་གྲངས་དུ་མར་ཡང་ཡང་བསྐུལ་བར་མ་ཟད།
ཉེ་ཆར། བཟོ་རིགས་ཐམས་ཅད་ཀྱི་ནང་ནས་ཕུལ་དུ་གྱུར་པ་ལྷའི་སྐུ་གཟུགས་འབྲི་བཟོས་མཁས་
པའི་རྩེར་སོན་གཉན་ཐོག་ཡོན་ཏན་རྒྱ་མཚོ་དང་། རྙི་ཚའི་དགེ་འདུན་བསྟན་འཛིན་གཉིས་གྱི་
འདོད་མོས་བཞིན༧ཨ་རོལ་སྤྲུལ་མིང་བ་བློ་བཟང་བསྟན་རྒྱན་གྱིས་བྲིས་པའོ། །
673



༄༅། །རྒྱལ་བ་དབེན་ས་པ་ཆེན་པོ་ནས་ཉེ་
བར་བརྒྱུད་པའི་སྙན་བརྒྱུད་གཅོད་གྱི་སྒོ་
ནས་གཉན་ཁྲོད་བརྒྱ་རྩ་འགྲིམས་ཚུལ་
གྱི་ཡིག་ཆུང་འདུད་རྩིའི་ཟིལ་མངར་
སྙིང་གི་ཐིག་ལེ་བཞུགས་སོ། །
༄༅། །རྒྱལ་ཀུན་བསྐྱེད་པའི་ཡུམ་གཅིག་ཤེར་ཕྱིན་མ། །མི་མོའི་རྣམ་
རོལ་ལབ་ཀྱི་སྒྲོན་མ་དང་། །དབྱེར་མེད་སྤྲུལ་བའི་གར་མཛད་ཁྲི་ཆེན་རྗེ། །
ཐུབ་བསྟན་རྒྱ་མཚོ་མི་ཤིགས་ག་བུར་བསྟེན། །བློ་བཟང་རྒྱལ་བ་དབེན་སའི་
འཕྲིན་ལས་ཀྱིས། །སྐལ་བཟང་འགྲོ་ཀུན་སྐྱོང་བའི་གདམས་པའི་ཕུལ། །
བྱང་ཆུབ་སེམས་ཀྱི་མན་ངག་རིན་ཆེན་མཛོད། །སྙན་བརྒྱུད་གཅོད་ཀྱི་ཡིག་
ཆུང་འདི་ན་སྤེལ། །དེ་ཡང་རྒྱལ་བ་དབེན་ས་པ་ཆེན་པོ་བློ་བཟང་དོན་གྲུབ་
ཡབ་སྲས་ནས་ཉེ་བར་བརྒྱུད་པའི་རང་ཉིད་ཕུང་བྱེད་ནང་གི་དགྲ་བདག་་་་་
གཅེས་འཛིན་འཇོམས་པའི་ལག་ལེན་བདུད་གཅོད་ཟབ་མོ་སྙན་བརྒྱུད་ཀྱི་་་
གདམས་པ་ཡོངས་སུ་རྫོགས་པའི་ཉིང་ཁུ་གཉན་ཁྲོད་བརྒྱ་རྩ་འགྲིམས་ཚུལ་
གྱི་ཡིག་ཆུང་དམ་པ་གོང་མའི་གསུང་བཞིན་བྲིས་པ་ལ། སྤྱིར་གཅོད་ཀྱི་
674



གདམས་པ་གང་ཉམས་སུ་ལེན་ཡང་། དང་པོར་དཔལ་ལྡན་འཁོར་ལོ་སྡོམ་
པའི་དབང་ཐོབ་ན་རབ། དེ་མིན་ཡང་རྒྱུད་སྡེ་གོང་མའི་དབང་ཐོབ་ཞིང་
དེའི་བསྙེན་པ་བཏང་ན་ཤིན་ཏུ་ལེགས། དེ་ནས་པཎ་ཆེན་ཐམས་ཅད་
མ ཁྱེན་པ་བློ་བཟང་ཆོས་ཀྱི་རྒྱལ་མཚན་གྱིས་མཛད་པའི་དབང་ཆོག་ཆོས་ཀྱི་
སྒོ་འབྱེད་ཀྱི་སྟེང་ནས་དབང་ལུང་ཟབ་ཁྲིད་མན་ངག་དང་བཅས་པ་ཉན།
གཉན་ཁྲོད་འགྲིམས་པ་སོགས་ལ་ཉེ་བར་མཁོ་བའི་ཡོ་བྱད་ཅོག་གུར། ཊཱར་
རྐང་ཚད་ལྡན། རྡོར་དྲིལ། ནང་མཆོད། ཁྲི་ཆེན་འཇམ་པའི་དབྱངས་དང་།
སྨོན་ལམ་མཐའ་ཡས་རྒྱ་མཚོའི་གསུང་གི་གཅོད་ཁྲིད་སོགས་འདིའི་ཆོས་་་་་
སྐོར་གྱི་གླེགས་བམ། རུས་རྒྱན། བགྲང་ཕྲེང་། མཆོད་པའི་དངོས་པོ་སོགས་
དམ་རྫས་རྣམས་ཆ་ཚང་ན་དཔའ་བོ་མཁའ་འགྲོ་པད་ཚལ་དུ་བུང་བ་ལྟར་་་་་
ངང་གིས་འདུས་ཏེ་བྱིན་གྱིས་རློབ་པར་འགྱུར་ཞིང་། ཁྱད་པར་གཉན་ཁྲོད་
པ་དཀོན་མཆོག་རྒྱལ་མཚན། རྗེ་གསེར་ཁང་པ་ཡབ་སྲས་ཀྱི་ཕྱག་ལེན།
སྙན་བརྒྱུད་འདི་ཀའི་རྟ་དབྱངས་མན་ངག་ལ་མཁས་པར་བྱས་ནས་མ་་་་་
ཉམས་པར་སྐྱོང་བ་གལ་ཆེ། གངས་ཀྱི་སེངྒེ་ལྟ་བུའི་རྣལ་འབྱོར་པའམ།
བློ་རབ་འབྲིང་ཐ་མ་སུ་ཡིན་ཡང་ཉམས་སུ་བླང་བྱའི་གཅོད། ས་གནས་ཀྱི་
ཁྱད་པར། བསམ་པ་ཀུན་སློང་གི་བཟང་ངན་སོགས་ཤེས་པར་བྱས་ཏེ་སྐྱེས་
བུ་གསུམ་གྱི་ལམ་གྱི་རིམ་པ་ལ་བློ་སྦྱང་བ་སྔོན་དུ་བཏང་། ཁྱད་པར་སེམས་
ཅན་ཐམས་ཅད་ལ་དམིགས་པའི་བྱང་ཆུབ་ཀྱི་སེམས་རིན་པོ་ཆེ་ལ་རྩལ་ཅི་་་་
ཐོན་བྱས་ཏེ་རྒྱལ་སྲས་སྤྱོད་པའི་རྣམ་ཐར་བསྐྱང་བར་བྱའོ་སྙམ་དུ་འགྲོ་ཚུལ་
675



རྣམ་པ་བཞིའི་སྒོ་ནས་གཉན་ཁྲོད་དུ་འགྲོ་བའི་སྔ་གོང་ནང་མཚམས་ཞག་་་་
བདུན་མ་གཏོང་དགོས་ལ། དེ་ཡང་རྟེན་གྱི་མདུན་དུ་མཎྜལ་ཕུལ། འབུལ་
གཏོར་ཟླུམ་པོ་པད་འདབ་ལྔ་ཅན་དང་། ཆོས་སྐྱོང་སྤྱིའི་བསྐང་གཏོར།
མཁའ་འགྲོའི་སྤྱི་གཏོར། གཞི་བདག་གཏོར་མ། བདག་མདུན་གྱི་མཆོད་པ།
ཚོགས་འཁོར་གྱི་རྫས་ཅི་འཛོམས་སོགས་སྦྱོར་བའི་རིམ་པ་ཚང་བར་བྱས་ཏེ།
དངོས་གཞིའི་ཐོག་མར། མཁའ་འགྲོ་སྙན་བརྒྱུད་ཀྱི་ཡིག་ཆུང་ནས་འབྱུང་
བ་ལྟར་གྱི་དབང་སྡུད་ཟིལ་གནོན་གཏོང་། འདིའི་དབང་ཆོག་སྐབས་གྱི་
ཡུམ་ཆེན་མོའི་བསྒོམ་བཟླས། བླ་མ་མཆོད་པའི་མཚམས་སུ་དམིགས་བརྩེ་མ་
བརྒྱ་རྩ། ལུས་དང་ལོངས་སྤྱོད་དུས་གསུམ་དགེ་ཚོགས་བཅས། །ཞེས་པའི་
ཚིགས་བཅད་ལན་གསུམ་གྱིས་གཏོང་སེམས་སྤེལ་བའི་བྱིན་རླབས་ཞུ། དེའི་
རྗེས་རྒྱལ་བ་དབེན་ས་པའི་གསུང་གི་གཅོད་གདན་ཐོག་གཅིག་མ་དང་། རྗེ་
གྲུབ་པའི་དབང་ཕྱུག་རྣམ་འདྲེན་བླ་མ་སྐལ་ལྡན་རྒྱ་མཚོའི་གསུང་གི་གཅོད་
གཞུང་རྒྱས་བསྡུས་གང་རུང་གི་སྟེང་ནས་ལུས་སྦྱིན་བཏང་རྗེས། བླ་མཆོད་
ཀྱི་འཕྲོ་ཡོངས་རྫོགས་གསུངས། ཕྱི་ནང་གི་མཆོད་པ་བྱིན་གྱིས་བརླབས་ཏེ།
ཐུའུ་བཀྭན་དྷརྨ་བཛྲ་དང་། ཨ་རོལ་གོང་མའི་གསུང་གི་མཁའ་འགྲོ་སྡེ་ལྔའི་
བསྐྱེད་ཆོག་དང་བསྙེན་ཡིག་ལྟ་བུ་ཁུངས་དག་རེའི་སྟེང་ནས་བཟླས་གྲངས་
ཧ་རི་ནིས་འབུམ་དང་། འཁོར་སྔགས་དང་གཱ་ཏེ་སོ་སོ་ནས་ཁྲི་རེ་འགྲོ་ངེས་
བྱ། མཇུག་ཏུ་གཏོར་འབུལ་དང་བཅས་ཉིན་རེ་ཐུན་བཞིར་བཅད་དེ། ཐུན་
དང་པོ་ལ། ཡིད་འོང་ལང་ཚོའི་འགོར་བླ་མཆོད་ཀྱི་ཚོགས་དང་། ཐུན་བཞི་
676



བའི་གཏོར་དབུལ་གྱི་མཇུག་ཏུ་མཁའ་འགྲོའི་ཚོགས་འཁོར་རྒྱས་པར་བྱ།
བསྙེན་པ་གྲུབ་ནས་ཐོ་གཤེགས་གསོལ་བྱས་ཏེ་ཕྱི་མཚམས་ཆེན་མོར་འགྲོ་་་་
དུས། སླར་ཡང་ཡུམ་ཆེན་མོའི་བདག་བསྐྱེད་དང་། བླ་མཆོད་ཀྱི་ཆོ་ག
ལུས་དང་ལོངས་སྤྱོད་ཅེས་པའི་ཚིགས་བཞི་ཚར་གསུམ་བཏོན། ཁྲེས་པོ་
རྣམས་ཚག་བྱས། སྒྲུབ་ཁང་ཕྱི་ལོགས་སུ་འཁོད་དེ་ཤེར་སྙིང་བཏོན་ནས་
འགྲོ་ཕྱོགས་སུ་ཁ་བལྟས། ལག་པ་གཡོན་པས་རྐང་གླིང་བཟུང་། གཡས་པས་
ཁ་ལན་གསུམ་བརྡབ་སྟེ། ངག་ནས། མ་ནམ་མཁའ་དང་མཉམ་པའི་སེམས་
ཅན་ཚོ། ཞེས་ལན་གསུམ་བརྗོད་དེ། དུང་ཕྲ་ལ་རིང་བ་ལན་གསུམ་འབུད།
དེ་ནས། བདག གནས། ལྷ་འདྲེ་ཟིལ་གནོན་སྐོར་གསུམ་ཚང་བའི་
དམིགས་པ་དང་བཅས། སྐུ་མཆེད་རིན་པོ་ཆེའི་གསུང་གི ཕཊ སྟེང་གི་
ནམ་མཁར་རྩ་བརྒྱུད་བླ་མ་དང་། །ཡི་དམ་རྒྱལ་བ་ཞི་ཁྲོ་མ་ལུས་བཞུགས། །
གཡས་སུ་དཔའ་བོ་གཡོན་དུ་དཔའ་མོ་དང་། །རྒྱབ་ཏུ་བསྟན་སྲུང་རྒྱ་མཚོ་
སྤྲིན་ལྟར་འཐིབ། །ཕཊ སྤྱིར་སྣང་ཞིང་སྲིད་པའི་ལྷ་འདྲེ་དང་། །སྒོས་
གནས་གནོན་ལུས་གདོན་སེམས་གདོན་དང་། །ཁྱད་པར་གཉན་སའི་ལྷ་
འདྲེ་རྣམས། །འཁོར་བའི་གནས་ནས་བསྒྲལ་བྱས་ཏེ། །བདེ་གཤེགས་ས་ལ་
འགོད་པར་བྱ། །དེ་ཕྱིར་རིག་པའི་ཁྱེའུ་ཆུང་གིས། །ཕུང་བོའི་གཟན་ཆེན་
འཁུར་ནས་འགྲོ། །ལྷ་འདྲེ་ཡོངས་ལ་སྦྱིན་པར་བྱ། །ཕཊ༔ རང་རིག་སངས་
རྒྱས་མཁའ་འགྲོ་མར། །གསལ་བའི་སྐུ་ལས་འོད་ཟེར་འཕྲོས། །གཉན་སའི་
ཕྱོགས་ཀྱི་ལྷ་འདྲེ་རྣམས། །འགྲོ་དབང་མེད་པར་དབང་དུ་བསྡུས། །འོད་
677



ཟེར་དེ་ལས་ཡུམ་ཆེན་གྱིས། །མཐའ་ཡས་སྐུ་ནི་རབ་སྤྲོས་ཏེ། །གཉན་སའི་ཕྱི་
ནང་ཀུན་བཀང་ནས། །ལྷ་འདྲེ་ཟིལ་གྱིས་མནན་པར་གྱུར། །ཕཊ ཅེས་
པའི་བར་གྱིས་ཟིལ་གནོན་གཏོང་། སྤྱིར་གསང་སྔགས་སྤྱིའི་དམ་ཚིག་ཐམས་
ཅད་དང་། ཁྱད་པར་གཅོད་ཀྱི་གདམས་པ་ཉམས་སུ་བསྟར་བའི་དུས་
འདིར། ནང་མཚམས་སྐབས་ནས་བཟུང་ཨ་ཡིག་རབ་གནས་དང་། རྒྱུན་དུ་
ཞྭ་གོས་གང་རུང་གི་སྟེང་དུ་བཞག་ནས་འགྲོ་བ་དང་། རྐང་བ་ས་རྗེན་དུ་མི་
སྤོ་བ། མེ་ཞལ་མི་སྟོན་པ་སོགས་མཁའ་འགྲོ་སྙན་བརྒྱུད་དང་འདྲ། ཅོག་
གུར་ཁ་སྟོན་ཕྱོགས་ལ་ཤར་དུ་བྱས། དེ་ཉིད་མ་ནོར་བར་ཤིང་བྱང་དུ་ཧ་རི་
ནིས་བྲི་བའམ། བཀའ་གདམས་ཀྱི་སྐྱེས་བུ་དམ་པ་ཁ་རག་སྒོམ་ཆུང་གིས་
དགོན་གནས་ཀྱི་ཕྱོགས་བཞིར་གདམས་ངག་ལ་མྱོང་བ་ཐོན་པའི་གསུང་་་་་་
ཚིགས་ཤིང་བྱང་སོར་བཞི་བ་རེ་སྟེང་དུ་བཀོད་པ་འདི་ཉིད་བྲིས་ཏེ། རང་
གིས་ཀྱང་འདི་ལྟར་ཉམས་སུ་ལེན་སྙམ་པའི་སྒོ་ནས་བཙུགས་ན་ཤིན་ཏུ་་་་་
ལེགས་པས། དེ་ཡང་ཤར་གྱི་ཐོ་ལ། བློ་ཆུང་བདག་ལ་རྐྱེན་ངན་གནོད་པ་
མང་། །བརྟན་པ་ཐོབ་ན་རྐྱེན་ངན་གྲོགས་སུ་འཆར། །ནགས་ཀྱི་མེ་དང་མེ་
མདག་ཇི་བཞིན་དུ། །གཅིག་པུར་སྡོད་པ་ཁོ་བོའི་གཡར་དམ་ཡིན། །ཞེས་
དང༌། ལྷོའི་ཐོ་ལ། འཆི་བདག་བདུད་ནི་མི་སྡོད་ཚུར་ཚུར་འོང་། །དེ་ལས་
བཟློག་པའི་ཐབས་ནི་ཅི་ཡང་མེད། །ད་ལྟ་གཉིད་དང་ལེ་ལོའི་དབང་དུ་
སོང་། །ཅི་འདྲའི་དུས་གཅིག་བདག་ལ་ནམ་འོང་ཨང་། །ཞེས་པ་དང་། ནུབ་
ཀྱི་ཐོ་ལ། ཚེ་འདིའི་ལྟོ་རྒྱབ་ཇི་ལྟར་ཕྱིས་ཀྱང་ཕྱིད། །ཕྱི་མ་བྱང་ཆུབ་སྙིང་བོ་
678



་་
，
，
སྒྲུབ་ཏུ་མེད། །ཚེ་འདིའི་བྱ་བ་ཐམས་ཅད་ཕྱིར་སྤངས་ནས། །ཕྱི་མའི་དོན་དུ་
བྱ་བ་བསྒྲུབ་པར་བྱ། །ཞེས་པ་དང་། བྱང་གི་ཐོ་ལ། ཚེ་ལ་ལོང་མེད་ཐ་སྙད་
ཐུབ་པ་མེད། །དེ་བས་དམ་པའི་དགོངས་པ་ལོངས་མཛོད་ལ། །འདུ་འཛི་
སྤངས་པས་དབེན་གནས་ཞི་བ་བསྟེན། །བསེ་རུ་ལྟ་བུ་གཅིག་པུར་གནས་
པར་མཛོད །ཞེས་དང་། སྦྱིས་གུར་གྱི་ཕྱི་ནང་གང་འོས་སུ། སོ་ནམ་མ་བྱས་
ཡོ་བྱད་མ་བསགས་ཀྱང་། །སྒོམ་ཆེན་འཁྱགས་སམ་ལྟོགས་ནས་ཤི་བ་དག །
མཐོང་ཞིང་ཐོས་པ་སུ་ཡང་ཅིག་ཡོད་དམ། །ཕྱིན་ཆད་དུ་ཡང་མཐོང་ཞིང་
ཐོས་མི་འགྱུར། །ཞེས་དང་། སྙིང་རིང་བཀའ་བློ་མི་བདེ་རང་འདོད་ཅན། །
ཟག་པ་འཕེལ་བའི་འཁོར་གཡོག་མེད་ཀྱང་རུང་། །ང་ཡི་ཉེ་གནས་ཤེས་རབ་
བརྩོན་འགྲུས་ཡིན། །དགོས་པའི་དོན་ཀུན་སྒྲུབ་ལ་སྐྱོ་ངལ་མེད། །ཞེས་བྲིས་
ཏེ་འཇོག་རྒྱུའང་སྟ་གོན་སྔོན་ནས་བྱ། ཟིལ་གནོན་བཏང་བའི་རྗེས་སུ་
མཁའ་འགྲོ་སྙན་བརྒྱུད་ལྟར་ཡུམ་ཆེན་གདངས་རིང་འཐེན། མི་མིན་ཡེ་ཤེས་
འདུར་རྟ་དང་བཅས་འགྲོ་སྐབས་ས་ཐག་རིང་ན། རྩ་བའི་བླ་མ་བཀའ་དྲིན་
ཅན། །ཞེས་པའི་ཚིགས་བཞིའམ། བདེ་མཆོག་གི་ཆོ་ག གཱ་ཏེ་སོགས་གསུང་
བཞིན་གཉན་སར་སླེབས་ནས་བསྐོར་བ་གསུམ་བྱས་ཏེ་མཆོག་དང་ཐུན་་་་་
མོང་མ་འཐེན། བྱང་ཆུབ་ཀྱི་སེམས་ཀྱི་རྩིས་ཟིན་ཅིང་ལྟ་བ་གདེངས་དང་
ལྡན་པས། ཕཊ སྲིད་པའི་རྩེ་མོ་མན་ཆད་ནས། །ན་རག་དམྱལ་བ་ཡན་
ཆད་ཀྱི། །སྣང་ཞིང་སྲིད་པའི་ལྷ་འདྲེ་དང་། །སྒོས་གཉན་ས་འདིའི་ལྷ་འདྲེ་
རྣམས། །ཆོ་འཕྲུལ་སྣ་ཚོགས་སྟོན་ལ་ཤོག །གདུག་རྩུབ་སྣ་ཚོགས་འདིར་
ས་
，
679



ཐོངས་ལ། །བདག་འཛིན་འགོང་བོ་རྡུལ་དུ་རློགས། །ཕཊ༔ ང་གཅོད་གྱི་
རྣལ་འབྱོར་ཁས་འཆེས་པ། །ལུས་ཤ་ཁྲག་འདི་ལ་ཆགས་ཞེན་མེད། །ཁྱེད་ལྷ་
འདྲེ་ཡོངས་ཀྱི་ཟས་སྐལ་ཡིན། །སྒོས་འགྲོ་བ་ཡོངས་ཀྱི་གླུད་དུ་འབུལ། །ད་
ལྟ་ཟང་ཟིང་སྦྱིན་པས་བསྡུ། །མ་འོངས་དམ་ཆོས་བདུད་རྩིས་སྐྱོང་། །དོན་དེ་
ལྟར་སྨོན་པའི་གཅོད་མཁན་ཡིན། །ཕཊ༔ ཞེས་བརྗོད་དེ་ས་གནས་དེར་
ཅོག་གུར་ཕིབས། མལ་འོག་ཏུ་དོང་གྲུ་གསུམ་བརྐོ་བ་མི་བྲིས་ཏེ་སྟན་བཏིང་
བའི་ཁར་འཁོད་ནས་དེ་ཉིད་ཆོས་འབྱུང་དུ་དམིགས། སྐྱབས་སེམས་ནས་
བཟུང་། ཐོ་བསྐྱེད་ཨ་ཡིག་རབ་གནས་དང་བཅས་པ་ཚར་ནས་ཐུན་བཏང་།
བརྒྱ་རྩ་སོགས་བསྔོ། ཐུན་མཚམས་རྣམས་སུ་དམ་ཚིག་རྡོར་བཟླས་དང་།
ཡིག་བརྒྱ་སོགས་ཅི་འགྲོ་བཟླ། དེའི་རྗེས་སྐྱབས་སེམས་ཚད་མེད་བཞི། ཡུམ་
ཆེན་མོའི་བདག་བསྐྱེད་དང་བཅས་པ་གསུངས་ཕྲལ། ཕཊ རང་ཉིད་
ཡུམ་ཆེན་སྐུ་རུ་གསལ་བ་ཡི། །ཐུགས་ཀའི་འོད་ཟེར་ལྕགས་ཀྱུ་ཞགས་པ་
དང༌། །ལྕགས་སྒྲོག་དྲིལ་བུ་ལྟ་བུ་མང་སྤྲོས་ཏེ། །སྤྱིར་སྣང་ཞིང སྲིད་པའི་ལྷ་
འདྲེ་དང་། །སྒོས་གཉན་ས་འདི་ཡི་ལྷ་འདྲེ་རྣམས། །ཁབ་ལེན་རྡོ་ཡིས་
ལྕགས་ཀྱི་ཚོགས་བསྡུས་བཞིན། །མལ་འོག་ཆོས་འབྱུང་ནང་དུ་བཀུག་པར་
གྱུར། །ཕྱི་རོལ་འོད་ཟེར་རྭ་བའི་རིམ་པ་དང་། །མཁའ་འགྲོའི་ཚོགས་ཀྱིས་
བསྲུང་ཞིང་གནས་པར་གྱུར། །ཕཊ་ ཀྱི་སྣང་ཞིང་སྲིད་པའི་ལྷ་འདྲེ་
རྣམས། །ཐོག་མེད་དུས་ནས་ལན་གྲངས་མང་པོའི་བར། །བདག་གིས་ཁྱེད་
ཅག་ཐམས་ཅད་སྲོག་དང་བྲལ། །སྲོག་དབུགས་ཤ་ཁྲག་སོགས་ལ་ལོངས་
680.



སྤྱོད་པའི། །ལན་ཆགས་ཤ་འཁོན་ད་ལྟ་བྱང་བར་གྱིས། །དགའ་ཞིང་རངས་
པའི་སེམས་ཀྱིས་གནས་པར་མཛོད། །ཅེས་བརྗོད་ནས་ལུས་སྦྱིན་བླ་མཆོད་
ཀྱི་མཇུག་དང་བཅས་པ་རྫོགས་པར་གྲུབ་ནས་ཐུན་མཚམས་ལ་འཇུག
སླར་ཡང་ཐུན་རྗེས་མ་སྐྱབས་སེམས། ཡུམ་ཆེན་བདག་བསྐྱེད། བླ་མ་མཆོད་
པའི། ཐེག་མཆོག་ཚུལ་ཁྲིམས་གསུམ་གྱི་ཉམས་ལེན་ལ། །བརྩོན་པ་ལྷུར་ལེན་
བྱེད་པར་བྱིན་གྱིས་རློབས། །ཞེས་པའི་འཕྲོར། གཉན་སའི་ལྷ་འདྲེ་རྣམས་
ཀྱིས་གཙོར་བྱས་པའི་མཁའ་ཁྱབ་ཀྱི་སེམས་ཅན་ཐམས་ཅད་བླ་མ་ཐུབ་་་་་་་་
དབང་རྡོ་རྗེ་འཆང་ཆེན་པོའི་ལྷ་ཚོགས་ཀྱིས་རྗེས་སུ་བཟུང་ནས་རྒྱུད་བྱིན་་་་་
གྱིས་བརླབས་ཏེ་ངེས་འབྱུང་བྱང་ཆུབ་ཀྱི་སེམས་ཡང་དག་པའི་ལྟ་བ་སོགས་
ལམ་གྱི་རྟོགས་པ་ཁྱད་པར་ཅན་རྣམས་བདེ་བླག་ཏུ་སྐྱེས་པར་བྱིན་གྱིས་་་་་་
བརླབ་ཏུ་གསོལ། བདག་གིས་ཐོགས་མེད་ནས་བླངས་པའི་ཤ་རུས་བསགས་
ན་རི་རྒྱལ་བས་ཀྱང་མཐོ། ཁྲག་དང་ཆུ་སེར་བསགས་ན་རྒྱ་མཚོ་བས་ཀྱང་
མང་བའི་ལུས་བླངས་ཀྱང་འདྲེ་གདོན་ལ་སོགས་པའི་ཕ་མའི་དོན་དུ་གྱུར་པ་
གཅིག་ཀྱང་མེད། ད་ལན་ལུས་འདི་ལ་བརྟེན་ནས་གནས་སྐབས་སུ་མར་
གྱུར་པའི་ལྷ་འདྲེ་རྣམས་ཤ་ཁྲག་གི་སྦྱིན་པས་ཚིམ་པར་བྱས་ཤིང་བསམ་ངན་
སྦྱོར་རྩུབ་ཐམས་ཅད་ཉེ་བར་ཞི་ནས་མ་འོངས་པ་ན་དམ་པའི་ཆོས་ཀྱི་་་་་་་
བདུད་རྩིས་ཚིམ་པར་བྱེད་ནུས་པར་གསོལ། ཞེས་བརྗོད་དེ། ལུས་དང་
ལོངས་སྤྱོད་ལན་གསུམ། ལུས་སྦྱིན་བཅས་སྔར་ལྟར་བྱ་བ་སོགས་ཐུན་བཞིར་
དམིགས་པ་ནན་ཏན་དུ་བསྐྱངས་ཏེ་མགྲོན་རྣམས་གཤེགས་སུ་གསོལ། ལྟ་བ་
681



རྣམ་དག་གིས་རྒྱས་འདེབས། རང་ལུས་འདི་ཉིད་དཀར་འགྱེད་དམར་
འགྱེད་ཁྲ་འགྱེད་ཀྱིས་ལྷ་འདྲེ་གཙོ་བྱས་མ་གྱུར་པའི་སེམས་ཅན་ཐམས་ཅད་
ལ་བཏང་བའི་དགེ་རྩ། ལོག་འགྱོད་ཁོང་ཁྲོ་སོགས་ཀྱིས་ཆུད་མི་ཟ་ཞིང་བསྔོ་
སྨོན་རྣམ་དག་གིས་རྒྱས་འདེབས་པ། དངོས་གཞིའི་དགེ་རྩ་ལ་རློམ་སེམས་
མེད་པར་དགའ་བ་བསྒོམ་པ། རང་ཉིད་དགེ་བར་བསྐུལ་བའི་བཤེས་
གཉེན་དམ་པ་རྣམས་ལ་སངས་རྒྱས་དངོས་སུ་བལྟ་བ་སོགས་རྒྱལ་སྲས་དམ་
པའི་ཉམས་ལེན་ལ་སློབ་པའི་བརྩོན་འགྲུས་ཐང་ལྷོད་མེད་པར། གླང་རི་
ཐང་པའི་བློ་སྦྱོང་སྨོན་ལམ་གྱི་ཚུལ་དུ། བདག་གིས་སེམས་ཅན་ཐམས་ཅད་
ལ། །ཡིད་བཞིན་ནོར་བུ་ལས་ལྷག་པའི། །དོན་ཆེན་སྒྲུབ་པའི་བསམ་པ་
ཡིས། །ཤིན་ཏུ་གཅེས་པར་འཛིན་པར་ཤོག །གང་དུ་སུ་དང་འགྲོགས་པའི་
ཚེ། །བདག་ཉིད་ཀུན་ལས་དམན་བལྟ་ཞིང་། །གཞན་ལ་བསམ་པ་ཐག་པ་
ཡིས། །གཞན་ཉིད་གཅེས་པར་འཛིན་པར་ཤོག །སྤྱོད་ལམ་ཀུན་ཏུ་རང་
རྒྱུད་ལ། །རྟོག་ཅིང་ཉོན་མོངས་སྐྱེས་མ་ཐག །བདག་གཞན་མ་རུངས་བྱེད་
པས་ན། །བཙན་ཐབས་གདོང་ནས་ལྡོག་པར་ཤོག །རང་བཞིན་ངན་པའི་
སེམས་ཅན་དང་། །སྡིག་སྡུག་དྲག་པོས་ནོན་མཐོང་ཚེ། །རིན་ཆེན་གཏེར་
དང་ཕྲད་པ་ལྟར། །ཤིན་ཏུ་དགའ་བས་གཅེས་འཛིན་ཤོག །གང་ལ་བདག་
གིས་ཕན་བཏགས་པའམ། །རེ་བ་ཆེ་བ་འགའ་ཞིག་གིས། །ཤིན་ཏུ་མི་རིགས་
བྱེད་ན་ཡང་། །བཤེས་གཉེན་དམ་པར་བལྟ་བར་ཤོག །བདག་ལ་གཞན་གྱི་
ཕྲག་དོག་གིས། །གཤེ་བསྐུར་ལ་སོགས་མི་རིགས་པའི། །གྱོང་ཁ་རང་གིས་
-
682



ལེན་པ་དང༌། །རྒྱལ་ཁ་གཞན་ལ་འབུལ་བར་ཤོག །མདོར་ན་དངོས་སམ་
བསམ་པ་ཡིས། །ཕན་བདེ་མ་རྣམས་ཀུན་ལ་འབུལ། མ་ཡི་གནོད་དང་སྡུག
བསྔལ་ཀུན། །གསང་བས་བདག་ལ་ལེན་པར་ཤོག །དེ་དག་ཀུན་ཀྱང་ཆོག
བརྒྱད་ཀྱི། །རྟོགས་པའི་དྲི་མས་མ་སྦགས་པར། །ཆོས་ཀུན་སྒྱུ་མར་ཤེས་པ་
ཡིས། །ཞེན་པའི་འཆིང་བ་ལས་གྲོལ་ཤོག །ཅེས་བརྗོད་བཞིན་ཁ་ཙམ་ཚིག་
ཙམ་དུ་མ་ལུས་པར་རང་རྒྱུད་འདུལ་བའི་ཉམས་ལེན་དུ་འཁྱེར་ཏེ་གཅོད་་་་
གཞུང་ཆེན་མོ་རྣམས་ལས་གསུངས་པའི་ཕྱི་ནང་གསང་གསུམ་གྱིས་ཚར་་་་་
ཚད་ཆོད་ཚད་སོགས་ཚུལ་མཐུན་དུ་མ་བྱུང་གི་བར་བརྩོན་པ་ཤུགས་དྲག་་་་
པོས་སློབ་པར་བྱའོ། །ཕྱི་ཉིན་ས་གཞན་དུ་སྤོར་སྐབས། ལུས་དང་ལོངས་
སྤྱོད་དུས་གསུམ་དགེ་ཚོགས་བཅས། །ཞེས་པའི་འཕྲོར། རང་མལ་དུ་ཐོ་
བརྩིགས་ཏེ། སྭ་བྷ་ཝས་སྟོང་བར་སྦྱངས། སྟོང་བའི་ངང་ལས་པད་ཟླའི་སྟེང་
དུ་དྷཱི ལས་སྤྱན་རས་གཟིགས་སྐུ་མདོག་དཀར་པོ་ཞལ་གཅིག་ཕྱག་གཉིས་་་་
པའི་རྣམ་པ་ཅན་དུ་གསལ་བར་གྱུར། ཅེས་སྤྱན་རས་གཟིགས་སུ་བསྐྱེད།
སྣང་ཞིང་སྲིད་པའི་ལྷ་འདྲེ་རྣམས། །སྤྱན་རས་གཟིགས་ཀྱི་བཀའ་ལ་ཉོན། །
བསམ་ངན་གདུག་རྩུབ་ཞི་བ་དང་། །བྱང་ཆུབ་སེམས་མཆོག་སྐྱེ་བར་ཤོག །
ཞེས་བརྗོད་དེ་ཡིག་དྲུག་བགྲང་བཞིན་སྐོར་བ་ལན་གསུམ་བྱས་ནས་འགྲོ་་་་་
ཕྱོགས་ལ་ཁ་བལྟས་ཏེ་རྐང་གླིང་གཏོང་བ་སོགས་སྔར་དང་འདྲ། དེ་ལྟར་
ཐོག་མཐའ་བར་གྱི་བདུན་མཚམས་གསུམ་མ་བརྩིས་པའི་གཉན་ཁྲོད་བརྒྱ་
རྩ་བརྒྱད་ཚང་བར་བྱ། གཞན་ཡང་བླ་མཆོད་ཀྱི་བྱེ་བ་ཕྲག་བརྒྱའི་འགོར།
683



，
མཎྜལ་རྒྱས་བསྡུས་ཅི་འགྲོ་འབུལ་བ། དམིགས་བརྩེ་མ་བརྒྱ་སྟོང་བཟླས་ཏེ་
བསྙེན་པ་གྲོལ་གྱི་བར་འབུམ་འགྲོ་ངེས་དང་། དབྱར་དུས་སུ་ཆུ་མཆོད་ཀྱང་
གསེར་ཁང་རྡོ་རྗེ་འཆང་གི་ཕྱག་ལེན་བཞིན་གྲངས་གསོག་བྱས་ཏེ། རང་ལ་
ཆོས་འདིའི་བཀའ་དྲིན་སྩོལ་བའི་བླ་མ་དམ་པ་ཚོགས་ཞིང་ཀུན་འདུས་སུ་་་
མོས་པའི་དད་གུས་ཤུགས་དྲག་པོས་སྒྲུབ་པ་པོ་འཁོར་དང་བཅས་པའི་རྒྱུད་
བྱིན་གྱིས་རློབས་པའི་གསོལ་འདེབས་དང་། སྐྱེས་བུ་གསུམ་གྱི་ལམ་ཡོངས་
རྫོགས་ལ་ཤར་སྒོམ། རྒྱལ་སྲས་སྤྱོད་བའི་ཉམས་ལེན་གྱི་སྡོམ་ཆེན་པོ་བདག་
གཞན་མཉམ་བརྗེས་བྱང་ཆུབ་ཀྱི་སེམས་རིན་པོ་ཆེ་རང་གཞན་ཐམས་ཅད་
ཀྱི་རྒྱུད་ལ་མ་སྐྱེ་བ་སྐྱེས་ཤིང་། སྐྱེས་པ་གོང་འཕེལ་དུ་གནས་པའི་ཐབས་
ཚུལ་ལྷུར་བླངས་ཏེ་དལ་འབྱོར་དོན་ལྡན་དུ་བྱའོ། །
སྨྲས་པ། རྒྱལ་ཡུམ་ལབ་སྒྲོན་རྣམ་དཔྱོད་རི་བོ་ཡིས། །ཤེར་ཕྱིན་ཟླ་བའི་
མ་མ་བསྲུབས་སྐྱེས་པ། །དེ་ཡི་ཡང་སྙིང་བདུད་གཅོད་ཟབ་མོ་འདི། །ཐེག་
ཆེན་ལམ་བཟང་འགྲོ་ཀུན་སྒྲོལ་བའི་སྨན། །འདི་འདྲའི་སྙན་བརྒྱུད་གདམས་
པ་མཆོག་གྱུར་པ། །ཆོས་བརྒྱད་རོ་སྙོམས་བདུད་རྩིའི་བཅུད་མངར་འབུམ། །
མྱོང་བའི་སྐལ་བཟང་བློ་གྲོས་ཅན་རྣམས་ཀྱིས། །རང་གཞན་དོན་གཉིས་སྐུ་
གསུམ་ལྷུན་གྲུབ་ཤོག ། །
ཅེས་རྒྱལ་བ་དབེན་ས་པ་ཆེན་པོ་ནས་ཉེ་བར་བརྒྱུད་པའི་སྙན་བརྒྱུད་གཅོད་ཀྱི་སྒོ་ནས་་་་་་་་
གཉན་ཁྲོད་བརྒྱ་རྩ་འགྲིམས་ཚུལ་གྱི་ཡིག་ཆུང་བདུད་རྩིའི་ཟིལ་མངར་སྙིང་གི་ཐིག་ལེ་ཞེས་བྱ་བ་་་་
འདི་ནི། རྣམ་པར་དཔྱོད་པའི་བློ་གྲོས་ཀྱི་ལང་ཚོ་དར་ལ་བབ་ཅིང་། ཆོས་འདིའི་ཉམས་ལེན་ལ་
684
-



འs
བརྩོན་པའི་དགེ་སློང་ཟླ་བཟང་གི་འདོད་མོས་ལྟར། རྗེ་གསེར་ཁང་པ་ཡབ་སྲས་དང༌། ཀིརྟི་རྡོ་རྗེ་
འཆང་རྣམས་ཀྱི་ཡིག་ཆུང་གཞིར་བཟུང་། མཁའ་འགྲོ་སྙན་བརྒྱུད་ཀྱི་ཕྱག་ལེན་རྣམ་དག་གིས་
ཟུར་རྒྱན་དུ་བྱས་ཏེ། ཨ་རོལ་སྐྱེ་མིང་པ་ལུང་རྟོགས་བསྟན་རྒྱན་ནས་བྲིས་པ་ཛ་ཡནྟུ། །
ཕྱག་ན་པ་བློའི་ཐུགས་རྗེ་ཟླ་ཟེར་གྱིས། །ཐོས་བསམ་ཡོན་ཏན་རྒྱ་མཚོ་འཕྱུར་བའི་ཁར། །
ལུང་རིགས་གར་གྱིས་རྩེན་པའི་ཆོས་གྲྭ་ཆེ། །སྤྲེལ་རྫོང་འབྲག་དཀར་གནས་སུ་དཔར་འདི་བསྐྲུན། །
685



༄༅ ། །ཚེ་རབས་ཐམས་ཅད་དུ་རྗེས་སུ་འཛིན་
པའི་སྨོན་ཚིག་ཐུགས་རྗེའི་འཕྲུལ་གྱི་
ཞགས་པ་ཞེས་བྱ་བ་བཞུགས་སོ།།
༄༅ ། །གང་གི་མཚན་སྙན་ག་བུར་བསིལ་མའི་ཁམས། །ཐུགས་རྗེ་ཟླ་
བའི་དཀྱིལ་འཁོར་ཡོངས་རྫོགས་པ། །འཇིག་རྟེན་མུན་སེལ་འགྲོ་བའི་མགོན་
པོ་དང་། །དབྱེར་མེད་དཔལ་ལྡན་བླ་མར་གསོལ་བ་འདེབས། །བློ་ཆེན་རྒྱལ་
བ་ཀུན་གྱི་བཟང་པོའི་དྲིས། །ལུང་དང་རྟོགས་པའི་བསྟན་ལ་འཁྱུད་པའི་
མདངས། །གང་ལ་ཕོག་པ་དེ་ཉིད་ཕྱོགས་ཀུན་ལས། །རྣམ་པར་རྒྱལ་བའི་
མཚན་ལྡན་དེ་ཡིས་སྐྱོངས། །ཁྱོད་ནི་དཀོན་མཆོག་ཀུན་འདུས་བདག་ཉིད་
དུ། །བདག་སེམས་ཡིད་མཁར་དད་པའི་སྤྲིན་འདུས་ཏེ། །གསོལ་བཏབ་མཐུ་
ཡིས་བརྩེ་ཆེན་ལྕགས་ཀྱུ་ཡིས། །བཟུང་སྟེ་འདི་ཕྱིའི་དོན་ཆེན་བདེ་བླག་
སྩོལ། །མདོ་སྔགས་གཞུང་ལུགས་ཆུ་གཏེར་རྒྱས་པའི་ཀློང་། །འཇམ་དབྱངས་
རྣམ་དཔྱོད་རྩེ་དགས་ཉེར་གཞལ་བ། །བློ་གསལ་དོན་མཐུན་རེ་སྐོང་དབང་
གི་རྒྱལ། །འཆད་རྩོད་རྩོམ་པའི་ཡོན་ཏན་བདག་ལ་སྦྱིན། །ལེགས་ཚོགས་རྩ་
བ་བཤེས་གཉེན་མཉེས་བྱས་པས། །ཚེ་རབས་ཕྲེང་བར་ཁྱོད་ཞབས་པདྨོའི་
686



ཚོགས། །གཙུག་བསྟེན་གསུང་གསང་བཅུད་དུ་སྨིན་པའི་རོ། །ངོམས་མེད་
འཐུང་བའི་སྐལ་བཟང་མཆོག་གྲུབ་ཤོག །དེ་དང་དེའི་ཚེ་རྒྱ་བོད་མཁས་
པའི་གཞུང་། །དགོངས་དོན་འཚོལ་ལ་བདུད་བགེགས་སྡིག་གྲོགས་ཀྱི། །བར་
ཆད་མཚན་མའི་མིང་ཙམ་མི་འབྱུང་བར། །རྣམ་འབྱེད་ཤེས་རབ་ཐོབ་པར་
བྱིན་གྱིས་རློབས། །ཁྱོད་བྱིན་ཟག་མེད་བདུད་རྩིའི་ཆུ་རྒྱུན་གྱིས། །སྙིགས་
མའི་རྒུད་ཚོགས་མེ་དཔུང་ཡོངས་གཞིལ་ཏེ། །བདེ་སྐྱིད་ཕུན་ཚོགས་ཐུགས་
རྗེ་ཉི་མའི་འོད། །མཐའ་དབུས་ཀུན་ཏུ་གསལ་ཞིང་ཤིས་པ་སྒྲུབས། །དཔལ་
ལྡན་བླ་མའི་སྐུ་ཚེ་བརྟན་པ་དང་། །མཁའ་མཉམ་ཡོངས་ལ་བདེ་སྐྱིད་འབྱུང་
བ་དང༌། །བདག་གཞན་མ་ལུས་ཚོགས་བསགས་སྒྲིབ་སྦྱངས་ནས། །མྱུར་དུ་
སངས་རྒྱས་ཐོབ་པར་བྱིན་གྱིས་རློབས། །
ཞེས་ཚེ་རབས་ཐམས་ཅད་དུ་རྗེས་སུ་འཛིན་པའི་སྨོན་ཚིག་ཐུགས་རྗེ་འཕྲུལ་གྱི་ཞཔ།ས་པ་་་་་
འདི་ནི། དད་གུས་རིག་པའི་འཕྲུལ་འཛིན་པར་རྐོན་དགེ་སློབ་བློ་བཟང་མཆོག་ལྡན་ནས་བསྐུལ་བ་
དོན་ཡོད་པར་བྱ་ཕྱིར། ༧ཨ་རོལ་བློ་བཟང་ལུང་རྟོགས་མིང་ཅན་ནས་འཕྲལ་མར་སྤེལ་བ་ཛ་
ཡནྟུ། །
687



༄༅ ། །རྗེས་འཛིན་སྨོན་ཚིག་སྐལ་བཟང་ཡིད་
ཀྱི་རེ་སྐོང་ཞེས་བྱ་བ་བཞུགས་སོ།།
༄༅། །མཐའ་ཀླས་ཞིང་གི་རྒྱལ་བ་ཐམས་ཅད་ཀྱི། །གསང་གསུམ་ཡེ་
ཤེས་ཡོན་ཏན་ཕུང་བོ་རྣམས། །ཀུན་འདུས་སྒྱུ་འཕྲུལ་དང་པོའི་སངས་རྒྱས་
མཆོག །རབ་འབྱམས་འཁོར་ལོའི་མགོན་པོར་གསོལ་བ་འདེབས། །བློ་གྲོས་
བཟང་པོའི་གྲགས་པ་མཁའ་ལྟར་ཡངས། །ཐུབ་བསྟན་ཆོས་ཀྱི་རྒྱལ་མཚན་
ཕྱོགས་བཅུར་བསྒྲེངས། །ལུང་རྟོགས་བསྟན་པའི་ཉི་མ་འོད་པོ་ཆེ། །དགེ་
ལེགས་རྣམ་པར་རྒྱལ་བའི་ཞབས་ལ་འདུད། །བློ་བཟང་ཐུབ་བསྟན་ཆོས་ཀྱི་
འཁོང་ལོ་ཆེས། །འཛམ་གླིང་ཡངས་པའི་ཁྱོན་ལ་དཔལ་བྱིན་ཏེ། །འཕྲིན་
ལས་ཉི་མ་གསར་བའི་དགེ་ལེགས་འོད། །རྣམ་རྒྱལ་མཚན་ལྡན་བླ་མར་
གསོལ་བ་འདེབས། །དག་པ་གཉིས་ལྡན་དབྱིངས་སུ་རྟག་བཞུགས་ཀྱང་། །
སྙིང་རྗེ་ཟླ་བའི་ལང་ཚོ་ཆེས་གསལ་བས། །གངས་ལྗོངས་ཐུབ་བསྟན་དགའ་
ཚལ་ལ་ཆགས་ཏེ། །གསེར་རི་ཕྲེང་བའི་གཟི་བྱིན་རྟག་ཏུ་སྤྲོས། །སོར་རྟོག་ཡེ་
ཤེས་གནས་བརྟན་རབ་འབྱོར་དང་། །རིགས་པའི་གློག་ཕྲེང་སྤྲོ་མཁས་
ལེགས་ལྡན་འབྱེད། །དགེ་ལེགས་དཔལ་བཟང་ཆོས་རྒྱལ་རིགས་ལྡན་
སོགས། །ལམ་བཟང་གསལ་མཛོད་དེ་རྣམས་ཁྱོད་དུ་ངེས། །དེ་དང་དེའི་ཚེ་
688



བཤད་སྒྲུབ་ཆུ་གཏེར་རྒྱས། །བློ་གསལ་སྐལ་བཟང་ནོར་བུས་ཡོངས་སུ་
གང་། །ཆོས་སྲིད་འབྱོར་བའི་རླབས་ཕྲེང་མཐའ་དབུས་རྩེན། །དགེ་ལེགས་
པདྨའི་གེ་སར་སྦྲང་རྩིས་མཛེས། །དེང་དུས་སྐྱེ་འགྲོའི་དཔལ་ལ་འཁུ་བ་ཡི། །
ནག་ཕྱོགས་འབྱུང་པོའི་སྤྲིན་ནག་རབ་འཁྲིགས་ཏེ། །ཐུབ་བསྟན་གསལ་བའི་
སྒྲོན་མེ་སྒྲིབ་པ་འདི། །མཐུ་སྟོབས་དྲི་བཞོན་ཤུགས་ཀྱིས་བསྐྱོད་པར་
རིགས། །བགྲང་ཡས་ཀུན་བཟང་རྒྱ་མཚོའི་སྤྱན་སྔ་རུ། །གངས་ལྗོངས་སྒྲོན་
མ་ཟུང་གཅིག་རེས་མོས་སུ། །ཉེར་མཛེས་རྣམ་ཀུན་དོན་ཡོད་ལྕགས་ཀྱུ་
ཡིས། །འཛིན་པའི་ཐུགས་བསྐྱེད་མ་དོར་བརྩེ་བའི་གཏེར། །བློ་ཆེན་རྒྱལ་
ཀུན་བཤད་སྒྲུབ་སྣང་བའི་མཛོད། །གང་ཐུགས་གསེར་གྱི་ག་བུར་ཡོངས་
འཁྱིལ་བ། །སྲིད་ཞིའི་ལེགས་ཚོགས་འདོད་པ་འཇོ་བའི་དཔྱིད། །གང་གིས་
འགྲོ་བའི་དབུལ་བ་སེལ་བར་ཤོག །མུན་ཚོགས་འཐིབས་བའི་སྐྱེ་བོའི་ལོག་
སྒྲུབ་མེས། །ཐུགས་བསྐྱེད་ཧ་རི་ཙན་དན་བསྲེགས་གྱུར་ཀྱང་། །ཀུན་ཕན་
བྱང་ཆུབ་སེམས་ཀྱི་བདུད་རྩི་ཡིས། །སྲིད་གསུམ་ཁྱབ་པའི་བཞེད་དོན་ལྷུན་
འགྲུབ་ཤོག །མོ་འོངས་ཀཱ་ལ་པ་ཡི་སེངྒེའི་ཁྲིར། །རིགས་ལྡན་ཆོས་ཀྱི་འཁོར་
ལོ་ལ་སོགས་པ། །སྤྲུལ་བསྒྱུར་རོལ་པ་གང་དུ་སྟོན་པའི་ཚེ། །བདག་སོགས་
འཁོར་གྱི་ཐོག་མར་རྗེས་འཛིན་མཛོད། །དང་པོའི་སངས་རྒྱས་དུས་ཀྱི་འཁོར་
ལོ་ཆེའི། །རྡོ་རྗེ་རྣལ་འབྱོར་མཆོག་གི་བདུད་རྩིའི་རྒྱུན། །ཅི་དགར་འཐུངས་
པས་བདག་རྒྱུད་སྨིན་གྲོལ་ཏེ། །ཟུང་འཇུག་སྐུ་བཞིའི་གོ་འཕང་ཐོབ་པར་
ཤོག །ཡིད་ལ་ཇི་ལྟར་སྨོན་པའི་ཨ་མྲའི་འབྲས། །མཆོག་གསུམ་བྱིན་རླབས་
689



འོ་མས་རབ་བཅུས་པ། །མཐའ་ཡས་འགྲོ་བ་ཡོངས་ཀྱི་དགའ་སྟོན་དུ། །སྤྱོད་
པའི་སྐལ་བཟང་མངོན་དུ་འགྱུར་བར་ཤོག །
ཅེས་དཀྱིལ་འཁོར་རྒྱ་མཚོ་སྤྲོ་བ་དང་བསྡུ་བའི་བྱེད་པོ་ཀུན་གཟིགས་སྣང་བ་མཐའ་ཡས་་་་་་
པཎ་ཆེན་ཐམས་ཅད་མཁྱེན་པ༧བློ་བཟང་ཐུབ་བསྟན་ཆོས་ཀྱི་ཉི་མ་དགེ་ལེགས་རྣམ་རྒྱལ་དཔལ་་་་་
བཟང་པོས་ཚེ་རབས་ཀྱི་ཕྲེང་བར་རྗེས་སུ་འཛིན་པའི་སྨོན་ཚིག་སྐལ་བཟང་ཡིད་ཀྱི་རེ་སྐོང་ཞེས་བྱ་
བ་འདི་ནི། བསྟན་པའི་གསལ་བྱེད་སྒོ་མང་མཁན་ཆེན་སྤྲུལ་བའི་སྐུ་འཇིགས་མེད་མཁས་མཆོག་
རྒྱ་མཚོས་བཀྲ་ཤིས་པའི་ལྷ་དར་བཅས་བསྐུལ་བ་དང་། རང་ཉིད་ཀྱང་དད་པས་མཚམས་སྦྱར་ཏེ་
རྗེས་སུ་འཛིན་པའི་རྟེན་འབྲེལ་དུ་བསམས་ནས། མགོན་པོ་གང་གི་སློབ་བུའི་ཐ་ཤལ་ཨ་རོལ་སྐྱེ་
མིང་པ༧བློ་བཟང་ལུང་རྟོགས་བསྟན་པའི་རྒྱལ་མཚན་ནས་གསོལ་བ་བཏབ་པ་དགེའོ། །སརྦ་
མངྒལཾ།
690



༄༅ ། །བྲག་དཀར་སྤྲེལ་རྫོང་གི་གནས་རིའི་
གསོལ་འདེབས་བཞུགས་སོ། །
༄༅། །དཔལ་བདེ་བ་མཆོག་གི་ཕོ་བྲང་དུ། །ཁོང་དཔའ་བོ་མཁའ་
འགྲོ་སྒྱུ་འཕྲུལ་གྱིས། །གནས་བྱིན་རླབས་གཟུགས་བརྙན་འབུམ་བཀྲ་བ། །ངོ་
མཚར་བའི་གནས་འདིར་གསོལ་བ་འདེབས། །ཐུགས་བརྩེ་བས་ཡོངས་
འཁྱིལ་སྤྱན་རས་གཟིགས། །ཐུགས་མཚན་བཟང་དཔལ་བེའུ་རི་མོ་ལས། །
མགོན་སྤྲུལ་བ་དུ་མས་ཆོས་ཚུལ་སྤེལ། །བྱིན་ཆགས་པའི་གནས་ལ་གསོལ་བ་
འདེབས། །མགོན་རྒྱལ་སྲས་དཔའ་བོ་དུ་མ་ཡིས། །གནས་རང་བྱུང་བྲག་ཕུག་
དུ་མའི་མགུལ། །སྒྲུབ་རྟོགས་པ་གོང་འཕེལ་ཉམས་བཞེས་མཛད། །བྱིན་ཕབ་
པའི་གནས་འདིར་གསོལ་བ་འདེབས། །བློ་བཟང་ལྡན་དུ་མའི་འཁྲུལ་འཁོར་
གྱིས། །ལུང་རྟོགས་པའི་རྒྱལ་མཚན་སྒྲེང་བའི་སླད། །བཀའ་རབ་འབྱམས་
དགོངས་དོན་འཛིན་པའི་ཚོགས། །ཕྱོགས་ཀུན་འདུས་ཆོས་སྡེར་གསོལ་བ་
འདེབས། །མགོན་ཁྱད་འཕགས་ཕྱག་ན་པདྨོ་དང་། །དགོན་ཁྱད་འཕགས་
འདུ་མོ་ཆོས་ཀྱི་རྫོང་། །གྲོགས་ཁྱད་འཕགས་མཁས་མང་འདུས་པའི་སྡེ། །
དུས་སྐད་ཅིག་མི་འབྲལ་བསྟེན་པར་ཤོག །ཆོས་བྱང་ཆུབ་ལམ་རིམ་ཉམས་
-
---
691



བླངས་ཏེ། །རྒྱུད་ཞི་དུལ་བསླབ་ཁྲིམས་བག་ཡོད་བསྟེན། །ལམ་རིམ་གཉིས་
རྣལ་འབྱོར་མཐར་ཕྱིན་ནས། །དཔལ་སྐུ་བཞིའི་རྒྱལ་ས་ཟིན་པར་ཤོག །
ཅེས་པ་འདི་ནི། ༧ཨ་རོལ་མེ་ཏོག་གསུམ་པ་ནས་ཐུགས་བརྩེ་བ་ཆེན་པོས་གསུངས་པ་འདི་
རང་ཅག་གི་ཉམས་སུ་ལེན་པར་བྲིས་པ་ཛ་ཡནྟུ། །
692



༄༅ ། །རྟ་མགྲིན་ཡང་གསང་གི་རྒྱུན་འཁྱེར་
མདོར་བསྡུས་བཞུགས་སོ། །
མ་
༄༅ ། །ན་མོ་གུ་རུ་རྒྱ་གྲོ་ཝ་ཡ། དེ་ལ་འདིར་རྟ་མགྲིན་ཡང་གསང་གི་རྒྱུན་འཁྱེར་
མདོར་བསྡུས་བྱ་བར་འདོད་པའི་སྐྱབས་སེམས་སྔོན་དུ་བཏང་ལ། ཨོཾ་སྭ་བྷ་ཝས་སྦྱངས།
རང་བཞིན་རྣམ་དག་ཆོས་དབྱིངས་ངང་ཉིད་ལས། །རབ་དམར་ཁྲག་ཞག་
རྒྱ་མཚོ་འཁྱིལ་བའི་དབུས། །འདབ་བརྒྱུད་ཉི་མའི་དཀྱིལ་འཁོར་བཞད་པའི་
སྟེང་། །མི་རོ་བརྩེགས་པའི་གདན་ཁྲི་ཧི དམར་ལས། །བྱུང་བའི་དཔལ་
ཆེན་རྟ་མཆོག་རོལ་པའི་དཔལ། །སྐུ་མདོག་དམར་ནག་སྲིན་པོ་རབ་ཁྲོས་
གཟུགས། །ཞལ་གསུམ་དབུས་དམར་གཡས་དཀར་གཡོན་ལྗང་ཁུ། །རབ་རྣོ་
མཆེ་གཙིགས་ལྗགས་དམར་གློག་ཕྲེང་གཡོ། །སྤྱན་གསུམ་མེ་འབར་ཁམས་
སེར་རལ་པའི་ཁྲོད། །མར་གད་མདངས་འཕྲོག་རྟ་མགོས་མཛེས་པར་སྤུད། །
ཐོད་པ་སྐམ་རློན་གདུག་པའི་སྦྲུལ་གྱིས་བརྒྱན། །ཡུམ་མཆོག་ཀར་དབང་མ་
ལ་རབ་འཁྱུད་པའི། །ཕྱག་དྲུག་དང་པོས་པདྨ་ཐོད་ཁྲག་དང་། །བར་བ་
ལྕགས་ཀྱུ་ཞགས་པས་དབང་དུ་སྡུད། །ཐ་མ་བེ་ཅོན་རལ་གྲི་འབར་བས་
མཚན། །ཞིང་ལྤགས་སྟག་ཤམ་དུར་ཁྲོད་ཆོས་ཀུན་རྫོགས། །ཞབས་བཞི་
བརྐྱང་བསྐུམ་མེ་དཔུང་ཀློང་ན་བཞུགས། །གསང་ཡུམ་ཀར་དབང་ཞལ་
693



གཅིག་ཕྱག་གཉིས་ཀྱིས། །ཙིཏྟ་ཐོད་ཁྲག་བཟུང་ནས་ཡབ་ལ་འཁྱུད། །སྤྱི་
མགྲིན་ཐུགས་ཀར་ཡི་གེ་གསུམ་གྱིས་མཚན། །འོད་ཟེར་རབ་འཕྲོས་ཡེ་ཤེས་
སྤྱན་དྲངས་ཏེ། །ཛ ཧཱུྃ་བཾ་ཧོ དབྱེར་མེད་བརྟན་པར་བཞུགས། །པདྨ་
གསུང་གི་དབང་ཕྱུག་ཁྱོད་ལ་འདུད། །མཆོད་སྤྲིན་ཀུན་འབུལ་སྡིག་ལྟུང་
སྙིང་ནས་བཤགས། །རང་གཞན་དགེ་ཚོགས་སྤྲིན་ལ་ཡི་རང་ཞིང་། །སྐལ་
བཟང་འགྲོ་ལ་ཆོས་ཚུལ་རྒྱ་མཚོ་སྟོན། །དེ་ཕྱིར་བསྐལ་པའི་མཐར་ཡང་
བཞུགས་གསོལ་འདེབས། །རྣམ་དཀར་ལེགས་བྱས་བྱང་ཆེན་ཐོབ་ཕྱིར་
བསྔོ། །དབང་དྲག་རྟ་མཆོག་རོལ་པར་གསལ་བ་ཡི། །ཐུགས་ཀའི་སྔགས་
ཕྲེང་འོད་ཟེར་འབར་བཞིན་པ། །བསྐོར་ལས་འོད་འཕྲོས་གནོད་བྱེད་ཚར་
བཅད་ནས། །མཆོག་མཐུན་དངོས་གྲུབ་མྱུར་དུ་ཐོབ་པར་གྱུར། །དྷཱི བཛྲ་ཀྲོ་
དྷ ༽ ཞེས་ཅི་འགྲུབ་བཟླས་མཐར། ཧི བཛྲ་ཀྲོ་དྷ་ཧྱ་གྲི་ཝ་ཨགྷཾ་ནས་ཤཔྟའི་བར་
མཆོད། རྒྱལ་བ་ཀུན་གྱི་ཆོས་སྐུ་པདྨའི་གདུང་། །ཆོས་རྗེ x x རྟ་སྐད་བཞད་
ལ་ཕྱག་འཚལ་ལོ། །དེ་ལྟར་ལྷག་བསམ་འོ་མའི་རྒྱ་མཚོ་ལས། །ཉེ་བར་སྒྲུབ་
པའི་དགེ་ཚོགས་ནོར་བུའི་ཕྲེང་། །ཉམས་རྟོགས་བང་མཛོད་འཕེལ་བའི་
རྒྱུར་གྱུར་ནས། །འགྲོ་ཀུན་བླ་མེད་རྫོགས་བྱང་མྱུར་ཐོབ་ཤོག །
ཅེས་པ་འདི་ཡག་མོ་དཔོན་ནས་བསྐུལ་ངོར། ༧ ཨ་རོལ་ལུང་རྟོགས་བསྟན་རྒྱན་གྱིས་བྲིས་
，
པ་ཛ་ཡནྟུ། །
༄༅། །ལྷུན་འགྲུབ་ཀུན་བཟང་ཞིང་གི་རྒྱལ་ཀུན་གྱི་ངོ་བོ། །བཀའ་
694



དྲིན་འཁོར་མཐའ་མེད་པའི་མཚན་ལྡན་གྱི་བླ་མ། །ལྔ་ལྡན་གུར་ཁྱིམ་འོད་ཀྱི་
ལྡིང་ཁང་དུ་བཞུགས་ཏེ། །བྱིན་རླབས་ཟག་པ་མེད་པའི་བདུད་རྩི་ཡིས་
སྐྱོངས་ཤིག །མཆོག་མཐུན་དངོས་གྲུབ་རིན་ཆེན་བྱེ་བ་ཡི་གཏེར་མཛོད། །
བླ་མ་ཡི་དམ་མཆོག་གསུམ་ཀུན་འདུས་ཀྱི་བདག་ཉིད། །སྲིད་གསུམ་ཟིལ་
གནོན་པདྨ་དབང་ཆེན་གྱི་ལྷ་མཆོག །སྙིང་དབུས་འདབ་བརྒྱ་གྲོལ་བའི་གེ་
སར་ལ་བཞུགས་ཤིག །དུས་གསུམ་བདེར་གཤེགས་ཞི་ཁྲོ་རབ་འབྱམས་ཀྱི་
དཀྱིལ་འཁོར། །མདོ་སྔགས་ཆུ་གཏེར་སྙིང་བོ་ཀུན་འདུས་ཀྱི་སྤྲིན་ཆེན། །
དྭངས་གསལ་ཡིད་མཁར་འགོག་མེད་ཤར་བ་ཞིག་འདོད་པས། །དབང་གི་
འཕྲིན་ལས་ལྷ་ཁྱོད་རྣམ་ཀུན་ཏུ་བསྟེན་ནོ། །མཐུ་ནུས་སྤྲིན་ཆེན་གཡོ་བའི་བ་
གམ་ལས་འོངས་པའི། །རབ་འབར་འཕྲིན་ལས་རྣམ་བཞིའི་གློག་ཕྲེང་གི་
ཤུགས་ཀྱིས། །སྟེང་འོག་བར་གྱི་གདོན་བགེགས་མ་ལུས་པ་འཇོམས་མཛད། །
རྒྱལ་ཀུན་གསུང་གི་དབང་ཕྱུག་ལྷ་ཁྱོད་ལས་གཞན་གང་། །ལི་ཁྲིའི་རྒྱ་མཚོ་
འཁྱིལ་བའི་ཁྲག་ཞག་གི་དབུས་སུ། །འདབ་བརྒྱད་ཉི་མའི་དཀྱིལ་འཁོར་
ཁོར་ཡུག་ཏུ་བཞད་པའི། །བམ་རོ་བརྩེགས་པའི་གདན་ཁྲི་ཧི དམར་ལས་
བྱུང་བ། །གར་དགུའི་ཉམས་ལྡན་ཁྱོད་ཐུགས་དགྱེས་པ་རུ་མཛོད་ཅིག །
གང་གི་དབུ་ལ་དཔལ་སྟེར་རྟ་མཆོག་གི་ཞལ་གྱིས། །རྟ་སྐད་སྒྲོག་པ་ཙམ་
གྱིས་གླགས་ལྟ་བའི་སྦྲུལ་རིགས། །དོན་སྙིང་ཕྱེ་མར་འཐག་པའི་གནམ་
ལྕགས་ཀྱི་འཁོར་ལོ། །དཔུང་འཇོམས་རང་སྲོག་བསྲུང་བའི་གོ་ཆ་ཡི་མངའ་
བདག །འོད་འབར་བྱུ་རའི་ལྷུན་པོའི་ཁ་དོག་ལ་འཁུ་ཞིང་། །དཀར་ལྗང་
695



མདངས་ཀྱིས་འཁྱིལ་བའི་ཞལ་བགྲད་ཀྱི་མཆེ་རྣོན། །ནག་ཕྱོགས་བྲང་འགྲོའི་
སྲོག་འཕྲོག་ཡི་དམ་གྱི་རྒྱལ་པོ། །དེང་འདིར་རྣལ་འབྱོར་བདག་ཅག་བུ་ .
བཞིན་དུ་སྐྱོངས་ཤིག །རབ་གསལ་སྒྲིབ་པ་བྲལ་བའི་མེ་ལོང་གི་ངོས་སུ། །
གནས་ལུགས་མངོན་སུམ་ཤར་བ་སྣང་སྟོང་གི་གཟུང་མའི། །ཞར་ལ་སྲིད་
ཞིའི་ལེགས་ཚོགས་འགྲུབ་བྱེད་ཀྱི་ནོར་བུ། །སྐལ་བ་བཟང་ལྡན་བུ་ལ་ཅི་
དགའ་རུ་སྩོལ་ཅིག །རིས་མེད་འགྲོ་ལ་ཕན་དང་བདེ་བ་ཡི་སྒོ་བརྒྱ། །རྨད་
བྱུང་བྱིན་རླབས་གསེར་གྱི་ལྡེ་མིག་གིས་ཕྱེས་ནས། །ཐུབ་དབང་བསྟན་པའི་
ཟླ་བོ་ཕྱོགས་ཀུན་ཏུ་སྤྲོས་པའི། །ཚོགས་ཟུང་ཆུ་གཏེར་རླབས་ཕྲེང་འཕེལ་བ་
རུ་གྱུར་ཅིག །ཁམ་ནག་རལ་པ་ཀུན་གསལ་མཐོངས་ཡངས་སུ་ཁྱབ་ཅིང་། །
འཇིགས་རུང་ཁྲོ་ཞལ་ཆུ་འཛིན་གཡོ་བ་ཡི་དབུས་ན། །དྲག་སྔགས་འདབ་
བརྒྱ་རྒོད་པའི་སྲིད་གསུམ་གྱི་ཁྱོན་ཀུན། །འགེངས་མཛད་གར་དབང་པདྨས་
དགྱེས་བཞིན་དུ་དགོངས་ལ། །སྐུ་གསུམ་ཡེ་ཤེས་ལྔ་ལྡན་མཐུ་སྟོབས་ཀྱི་
དབང་ཕྱུག །སྣང་སྟོང་ལྷ་ཡི་ང་རྒྱལ་གྲགས་སྟོང་གི་བཟླས་བརྗོད། །བདེ་
སྟོང་ཏིང་འཛིན་མཆོག་ལ་གཡོ་མེད་དུ་གནས་ནས། །གསང་གསུམ་བྱིན་
རླབས་བདུད་རྩིས་ཚིམ་པ་རུ་གྱུར་ཅིག །དམ་ཆོས་ཉིན་མོར་བྱེད་ལ་བར་
ཆད་ཀྱི་སྤྲིན་རིགས། །མཐུ་སྟོབས་འཐོར་རླུང་དྲག་པོས་རིང་མིན་དུ་ཞི་
ནས། །ཚེ་དཔལ་བསོད་ནམས་ཐོས་བསམ་སྒོམ་གསུམ་གྱི་སྦྲང་རྩིས། །ཡོངས་
གཏམས་རྟོགས་པའི་འདབ་བརྒྱ་བཞད་པ་རུ་མཛོད་ཅིག །བརྟན་གཡོའི་
ལེགས་ཚོགས་རླུང་སེམས་ལྷུ་ཕྲེང་གིས་མཛེས་པའི། །ཆུ་གཏེར་རྟ་གདོང་མེ་
696



ཡི་དབང་མེད་དུ་བསྡུས་ཤིང༌། །དྲག་སྦྱོར་གནམ་ལྕགས་ཚ་ཚ་མེ་དཔུང་དུ་
གཏིབས་པས། །ནག་ཕྱོགས་ཚང་ཚིང་སྟུག་པོ་ལྷག་མེད་དུ་སྲེག་མཛོད། །
རྨད་བྱུང་རྒྱལ་བའི་བསྟན་པ་ཆོས་སྐུ་ཡི་འོ་མཚོ། །བསྲུབས་སྐྱེས་དགེ་ལྡན་ཟླ་
གཞོན་བདུད་རྩི་ཡི་བསིལ་ཕྲེང་། །རླབས་ཆེན་ཕན་བདེ་ཀུ་མུད་རྒྱས་བྱེད་དུ་
ཤར་ནས། །རྫོགས་ལྡན་ལང་ཚོའི་དགའ་སྟོན་རྒྱས་པ་རུ་གྱུར་ཅིག ། །
ཅེས་པ་འདི་ནི་སྐུ་འབུམ་བྱམས་པ་གླིང་གི་མཁན་པོ་ཨན་ཀྵ་སིའི་བསྐུལ་ངོར། ༧ཨ་རོལ་སྐྱེ་
མིང་པ་བློ་བཟང་ལུང་རྟོགས་བསྟན་པའི་རྒྱལ་མཚན་གྱིས་སྦྱར་བ་ཛ་ཡནྟུ། །བཀྲ་ཤིས།
697



༄༅ ། །ལྷ་ཆེན་རྭ་རྫོང་ལ་བསང་འཕྲིན་
འབུལ་ཚུལ་བདུད་རྩིའི་བུམ་བཟང་
ཞེས་བྱ་བ་བཞུགས་སོ། །
པ
༄༅ ། །ན་མོ་གུ་རུ། འདིར་མཐུ་ལྡན་ཡུལ་ལྷའི་རྒྱལ་པོ་ལ་མཆོད་པ་གཏོར་མ་སོགས་
འབུལ་བར་འདོད་པས་སྐྱབས་སེམས་ཚད་མེད་བཞི་སྔོན་དུ་བཏང་ནས། རང་ཉིད་ཡི་དམ་ལྷའི་ང་
རྒྱལ་ལ་གནས་པའི་སྒོ་ནས་བསང་རྫས་དང་མཆོད་པའི་ཚོགས་ཅི་འབྱོར་འདུ་བྱས་ལ་བྱིན་གྱིས་་་་་
བརླབས། ཀྱི། གངས་ཅན་རི་བོའི་ཕྲེང་མཛེས་ཡུལ་གྱི་ལྗོངས། །མདོ་སྨད་ནོར་
འཛིན་གསེར་ལྡན་ཡངས་པའི་ལྟོར། །གངས་ཅན་ལྷ་གཅིག་ཕྱག་ན་པདྨོ་
ཡི། །བྱིན་རླབས་བཀྲ་ཤིས་དགེ་མཚན་གཡང་ཆགས་པའི། །ཕྱི་བལྟས་ལྷུན་
སྡུག་སྤང་རི་མཐོན་པོའི་ངོགས། །གཡུ་ཡི་ལྗོན་བཟང་མེ་ཏོག་རྣམ་བཀྲ་
ཞིང་། །དྲི་ཞིམ་སྨན་སྤོས་རི་དྭགས་རྩེ་འཇོ་རོལ། །ཕྱོགས་མཚམས་ལྷུང་ལྷུང་
སྒྲ་ལྡན་ཆུ་བོ་འབབ། །དེ་ནང་མཁོ་དགུའི་ལོངས་སྤྱོད་ཟད་མེད་མཛོད། །
ཡོངས་འཁྱིལ་བཀོད་ལེགས་ཉམས་དགའི་གཞལ་མེད་ཁང་། །རབ་དགའི་ས་
ཐོབ་དགེ་བསྙེན་ག་རུ་ཊའི། །བྱང་སྒོ་སྲུང་བའི་གཏེར་བདག་མཐུ་རྩལ་
ཅན། །ཞི་དང་ཁྲོ་བོའི་རྣམ་འགྱུར་སྣ་ཚོགས་ཀྱིས། །ཡུམ་སྲས་བཀའ་ཉན་
མངག་གཞུག་འཁོར་ཚོགས་བཅས། །དུང་དུང་མོས་པའི་ཡིད་ཀྱིས་སྤྱན་
698



ན
，
འདྲེན་ན། །བརྒྱུད་ལྡན་བླ་མའི་བཀའ་བསྒོས་དྲོན་མཛོད་ལ། །དགྱེས་
འཛུམ་གར་གྱིས་རོལ་ལ་བརྟན་པར་བཞུགས། །བསྲུང་བའི་འཁོར་ལོ་ཡངས་
པོའི་གུར་ཁྱིམ་དུ། །མཆོག་གསུམ་གཙུག་བསྟེན་རྣམ་དཀར་ལྷ་ཆོས་ཀྱི། །
འཕྲིན་ལས་སྤེལ་བའི་བྱེད་པོར་རྟག་ཏུ་བཞུགས། །མཚམས་སྤྲིན་ལི་ཁྲིའི་
ཕྲེང་བར་འགྲན་བཟོད་པའི། །མེ་ལྕེ་བྱི་རུའི་འཁྲི་ཤིང་རྒྱས་པའི་གནས། །
ཐང་ཤིང་སྟག་ཤུག་ཙན་དན་དྲི་ཞིམ་སྨན། །ཡིད་འོང་བཟའ་བཅའ་རྒྱུན་
གོས་མཆོད་གཏོར་ཚོགས། །བསྲེགས་པའི་བསང་དུད་སྤྲིན་ཕུང་འཕྱུར་བ་
འདི། །ཡུལ་བདག་རྭ་རྫོང་དྲེགས་པའི་སྡེ་དཔོན་མཆོད། །གཞན་ཡང་དངོས་
བཤམས་ཡིད་སྤྲུལ་མཆོད་པའི་ཚོགས། །རྟ་གཡག་ར་ལུག་གོ་ཁྲབ་མདའ་
མདུང་དང་། །བཀྲ་ཤིས་རྟགས་རྫས་ཕྱི་ནང་གསང་བའི་རྟེན། །འདོད་
དགུའི་ཡོ་བྱད་མ་ཚང་མེད་པ་འདིས། །གསོལ་ལོ་མཆོད་དོ་རྣལ་འབྱོར་
བདག་ཅག་གིས། །ཇི་ལྟར་བཅོལ་བའི་ལས་རྣམས་ཐོགས་མེད་སྒྲུབས། །སྔོན་
ཚེ་མཁས་གྲུབ་བསྟན་འཛིན་རིམ་བྱོན་གྱིས། །སྤྱན་སྔར་ཁས་བླངས་རྡོ་རྗེ་ཐ་
ཚིག་ལྟར། །གང་ལ་དབང་བའི་ཡུལ་ཁམས་སྡེ་དཔོན་བཅས། །བུ་ལྟར་སྐྱོང་
ལ་གཡེལ་བ་མེད་པར་མཛོད། །སྙིང་རྗེ་ག་བུར་འཐུལ་བའི་ཡུལ་ལྗོངས་
འདིར། །འཁོར་བའི་སྡེ་དཔོན་མངའ་འབངས་སྐྱེ་འགྲོའི་ཚོགས། །ཕན་ཚུན་
སེམས་མཐུན་སྟོབས་འབྱོར་མངའ་ཐང་དང་། །ཕ་རོལ་དགྲ་ལས་རྒྱལ་བའི་
མཐུ་ཐོབ་ཤོག །གངས་བྲག་ཉེ་འདབས་གནས་ལ་གེགས་བྱེད་སོགས། །རྨེག་
མེད་དབྱིངས་སུ་ཞི་བའི་གྲོགས་མཛད་ནས། །བདག་སོགས་མི་ནོར་འཁོར་
699



བཅས་སྡེ་རིས་ཀུན། – །བསམ་པའི་རེ་སྐོང་འབྲལ་མེད་སྲུང་སྐྱོབ་མཛོད། །
བསྟན་འཛིན་སྐྱེས་བུའི་སྐུ་ཚེ་མཛད་འཕྲིན་སྤེལ། །མི་དབང་རྣམས་ཀྱི་
དབང་ཐང་རླུང་རྟ་སྐྱེད། །མངའ་འབངས་ཚེ་རིང་ནད་མེད་བསམ་དོན་
བསྒྲུབས། །སྲིད་ཞིའི་ལེགས་ཚོགས་བདེ་སྐྱིད་དར་བར་ཤོག །གཞན་ཡང་
ཕྱོགས་འདིར་ནད་རིམས་གདོན་བགེགས་དང་། །དགྲ་ཇག་ཆོམ་རྐུན་མེ་ཆུ་
བྱད་ཕུར་སོགས། །མི་འདོད་རྐྱེན་ངན་བར་ཆད་ཀུན་བཟློག་ལ། །བཀྲ་ཤིས་
ཕུན་ཚོགས་སྣང་བས་ཁྱབ་གྱུར་ཅིག །
ཅེས་མི་ནོར་དཔལ་འབྱོར་གཡང་དུ་འཁྱིལ་བའི་ཤ་བྲང་ཚོ་དྲུག་གཙོར་སྐྱོང་གི་གཞི་བདག་
རྭ་རྫོང་ཞེས་གྲགས་པའི་བསང་འཕྲིན་དམ་བཞག་བདུད་རྩིའི་བུམ་བཟང་ཞེས་བྱ་བ་འདི་ནི་དགོས་
དབང་ཁྱད་པར་ཅན་ལ་དམིགས་ནས༧ཨ་རོལ་སྐྱེ་མིང་པས་བྲིས་པའོ། །དགེའོ། །བཀྲ་ཤིས།
700



༄༅ ། །ཞབས་བརྟན་སྨོན་ཚིག་དགེ་ལེགས་
དཔལ་སྟེར་བཞུགས་སོ། །
༄༅། །རྒྱལ་ཀུན་སོར་རྟོག་ཡེ་ཤེས་སྒྱུ་འཕྲུལ་གྱི། །ཐུགས་གསང་ནཱ་
དའི་གཟི་བྱིན་འབར་བའི་རླབས། །གང་ལ་ཕོག་པ་དེ་ཡིས་དགེ་ལེགས་ཀྱི། །
མི་འགྱུར་ཚེ་དཔལ་བདུད་རྩིའི་མཆོག་བྱིན་ཅིག །བློ་བཟང་རྒྱལ་བའི་རིང་
ལུགས་རྔ་ཡབ་དཀར། །སྲིད་ཞིའི་ཚ་གདུང་སེལ་བའི་བསིལ་བྱེད་དུ། །
འཛིན་མཁས་བསྟན་པའི་དབང་ཕྱུག་ཕྱོགས་ཀུན་ལས། །རྣམ་རྒྱལ་མཆོག་
སྤྲུལ་དམ་པར་གསོལ་བ་འདེབས། །མི་འགྱུར་རྡོ་རྗེའི་རེ་ཁཱས་མཚན་པ་ཡི། །
འཇིགས་བྲལ་སེངྒེའི་ཁྲི་ལ་བརྟན་བཞུགས་ནས། །མདོ་སྔགས་ཡོན་ཏན་ནོར་
བུས་ས་གསུམ་གྱི། །སྐྱེ་དགུའི་རེ་བ་སྐོང་བའི་ཕན་བདེ་སྤེལ། །གང་གི་ཞབས་
ཟུང་པད་དཀར་འདབ་མའི་རྒྱུ། །གང་དུ་གྲོལ་བ་དེ་དང་དེ་དག་ཏུ། །རྣམ་
ཀུན་ཤིས་པར་བྱེད་པའི་འཕྲིན་ལས་ཀྱི། །བསུང་ཞིམ་འཐུལ་བས་ཡིད་ནི་
ཚིམ་གྱུར་ཅིག །འདུན་ལྡན་མོས་པའི་ས་གཞི་གཙང་མ་ལ། །བླ་མའི་མན་
ངག་སྤྲིན་གྱི་མེ་ཏོག་གསར། །མངོན་པར་འབེབས་ལ་ཡི་དམ་ཆོས་སྲུང་
གིས། །རྟག་ཏུ་བསྲུངས་པས་མཛད་བཟང་མཐར་ཕྱིན་ཤོག །
ཅེས་ཆུ་བཟང་ཧོ་ཐོག་ཐུའི་ཞབས་བརྟན་གསོལ་འདེབས་འདི་ནི། རང་ལ་འབྲི་འདུན་ཡོད་
701



ཐོག་ཉིད་ཀྱི་ཞབས་གྲས་གསོལ་དཔོན་ཆོས་རྗེ་དང་། མགྲོན་གཉེར་སོགས་ཀྱིས་བསྐུལ་ངོར༧ཨ་
རོལ་མེ་ཏོག་གསུམ་པས་ཆུ་བཟང་དགོན་བླ་བྲང་ཚོགས་གཉིས་གོང་འཕེལ་གླིང་ནས་བྲིས་པའོ། །
བཀྲ་ཤིས་པར་གྱུར་ཅིག །
702



༄༅། །དཔལ་དུས་ཀྱི་འཁོར་ལོའི་སྒྲུབ་ཐབས་
མདོར་བསྡུས་བཞུགས་སོ། །
-
---
༄༅། །དཔལ་དུས་ཀྱི་འཁོར་ལོའི་སྒྲུབ་ཐབས་མདོར་བསྡུས་བྱེད་པར་འདོད་པས། །
སྐྱབས་སེམས་སྔོན་དུ་བཏང་ནས། འདི་ལྟར། སྤྲོས་བྲལ་སྟོང་བའི་ངང་ལས་ཡཾ་རཾ་ཁཾ། །
ལཾ་མཾ་ལས་བྱུང་འབྱུང་བཞིའི་དཀྱིལ་འཁོར་སྟེང་། །རྡོ་རྗེ་ལྷུན་པོའི་ལྟེ་བར་
པདྨ་དང་། །ཟླ་ཉི་སྒྲ་གཅན་དུས་མེའི་གདན་སྟེང་དུ། །རང་སེམས་ཧཱུཾ་ལས་
རྡོ་རྗེ་ཧཱུྃ་ཡིག་གིས། །མཚན་པ་དེ་ལས་འོད་ཟེར་ཕྱོགས་བཅུར་འཕྲོས། །དོན་
གཉིས་བྱས་འདུས་ཡོངས་སུ་གྱུར་པ་ལས། །རང་ཉིད་བླ་མ་མཆོག་དང་
དབྱེར་མེད་པ། །མཚན་དཔེ་སྐུ་མདོག་ཕྱག་མཚན་ཡོངས་རྫོགས་པའི། །དུས་
ཀྱི་འཁོར་ལོ་ཡབ་ཡུམ་རྣམ་པ་རུ། །གསལ་བའི་སྤྱི་བོ་ལ་སོགས་གནས་དྲུག་
ཏུ། །འབྲུ་དྲུག་ཡེ་གེ་སོ་སོས་མཚན་པར་གྱུར། །ཐུགས་ཀའི་ཧཱུཾ་ལས་འོད་
འཕྲོས་ཡེ་ཤེས་པ། །སྤྱན་དྲངས་ཛ ཧཱུྃ་བཾ་ཧོ༔ ས་གཉིས་མེད་ཐིམ། །དབང་
ལྷའི་དབང་བསྐུར་ཡབ་ལ་མི་བསྐྱོད་པ། །ཡུམ་ལ་རྡོ་རྗེ་སེམས་དཔའི་རྒྱས་
བཏབ་གྱུར། །ཤྲཱི་ཀཱ་ལ་ཙཀྲ་ས་པཱ་རི་ཝཱ་ར་གནྡྷཾ། པུ་ཐཾ། དྷུ་བོ། དཱི་བོ། ཨཀྵ་ཏཾ།
ནི་ཝི་ཏྱཾ། ལཱ་སྱོ། ཧཱ་ཧཱུཾ། པ་ཏྱཾ། ནཱིཙྩཾ། གཱིཙྩཾ། ཀཱམོ་པཱུ་ཛོ་ཀུ་རུ་ཀུ་རུ་སྭཱཧཱ། ཞེས་
པས་མཆོད། རྣམ་ཀུན་འཕོ་མེད་སྟོང་གཟུགས་ཕྱག་རྒྱ་ཆེ། །རྣམ་གསུམ་སྲིད་པ་
703



ཀུན་ལས་རབ་འདས་ཀྱང་། །རྣམ་ཀུན་སྲིད་འདིར་སྒྱུ་འཕྲུལ་རོལ་པའི་
གར། །སྟོན་མཛད་བླ་མ་དུས་ཀྱི་འཁོར་ལོར་འདུད། །ཅེས་བསྟོད། རང་གི་
ཐུགས་ཀར་བཟླས་བྱའི་སྔགས་ཕྲེང་གྱིས། །བསྐོར་ལས་འོད་འཕྲོས་འགྲོ་
ཀུན་སྡིག་སྒྲིབ་སྦྱངས། །རྒྱལ་དང་རྒྱལ་སྲས་དཔལ་ལྡན་དུས་འཁོར་ལོའི། །
སྐུ་གསུང་ཐུགས་ཀྱི་དངོས་གྲུབ་ཐོབ་པར་གྱུར། །ཨོཾ་ཨཱཿ ཧཱུྃ་ཧོ ཧཾ་ཀྵ་མ་ལ་ཝ་
ར་ཡཾ་ཧཱུྃ་ཕཊ། ཨོཾ་ཕྲོ་བི་ཤྭ་མཱ་ཏ་ཧཱུྃ་ཧཱུྃ་ཕཊ། ཅེས་ཅི་འགྲུབ་རེ་བཟླས་མཐར་ཡིག་བརྒྱ་
བརྗོད། མི་འགྱུར་བདེ་བ་མཆོག་གི་ལམ་བཟང་ལ། །ཧི། གཞོལ་བའི་དགེ་
འདིས་བདག་སོགས་འགྲོ་བ་ཀུན། །མ་འོངས་ཀཱ་ལ་བ་ཞེས་བྱ་བའི་གྲོང་། །
རིགས་ལྡན་མཆོག་ལས་དངོས་གྲུབ་མཆོག་ཐོབ་ཤོག །ཅེས་དང་། བདག་གིས་
དུས་གསུམ་བསགས་པའི་དགེ་བའི་མཐུས། །འདི་སྣང་འགགས་ཚེ་ཤམྦྷ་ལར་
སྐྱེས་ནས། །རིགས་ལྡན་ཆོས་ཀྱི་རྒྱལ་པོས་རྗེས་བཟུང་སྟེ། །ཐམས་ཅད་
གཟིགས་པའི་གོ་འཕང་མྱུར་ཐོབ་ཤོག །ཅེས་པཎ་ཆེན་ཆོས་རྒྱན་གྱིས་མཛད་པའི་
སྨོན་ལམ་འདི་ལན་བརྒྱ་སྟོང་སོགས་བརྗོད་ན་ལེགས།
ཞེས་པ་འདི་ནི་ཆོས་ལ་བློ་ཁ་ཕྱོགས་ཤིང་མོས་གུས་ལྡན་པའི་སློབ་བུ་བློ་གྲོས་དཔལ་བཟང་་་་་
དང༌། དགེ་འདུན་རབ་རྒྱས་གཉིས་ཀྱིས་བསྐུལ་ངོར། ༧ཨ་རོལ་སྐྱེ་མིང་པ་བློ་བཟང་ལུང་རྟོགས་
བསྟན་པའི་རྒྱལ་མཚན་གྱིས་ནག་ཟླའི་ཡར་ཚེས་ལ་སྦྱར་བ་ཛ་ཡནྟུ། །
ཐོ་རྒྱའི་རྒྱ་ལོ་སྤུན་གསུམ་ནས། །སྲིང་མོའི་དགེ་རྩ་ལ་དམིགས་ནས། །དཔར་སྐྲུན་དགེ་ ་
མཐུས་མཁའ་མཉམ་འགྲོ། །སྟོང་གཟུགས་ཕྱག་རྒྱ་ཆེ་འགྲུབ་ཤོག །
མ་བར་་་་
704



༄༅། །དཔལ་ལྡན་ལྷ་མོའི་བསྐང་བཤགས་
བསྡུས་པ་བཞུགས་སོ། །
༄༅། །བྷོ རྡོ་རྗེ་འཆང་སོགས་རྩ་བརྒྱུད་བླ་མ་རྣམས། །ལེགས་ཚོགས་
ཀུན་གྱི་རྩ་བར་མ་མཐོང་བར། །མ་རིག་དབང་གིས་ལོག་ལྟ་བགྱིས་པ་
སོགས། །སྐུ་གསུང་ཐུགས་ཀྱི་དམ་ཚིག་ཉམས་པ་རྣམས། །གནོང་ཞིང་འགྱོད་
པ་དྲག་པོས་སོ་སོར་བཤགས། །དཔལ་ལྡན་ལྷ་མོ་འཁོར་དང་བཅས་རྣམས་
ལ། །བསྙེན་སྒྲུབ་མཆོད་གཏོར་ཚུལ་བཞིན་མ་བྱས་དང་། །དམ་ཉམས་གྲིབ་
ཕོག་དམ་རྫས་སྦགས་པ་སོགས། །ཐུགས་དང་འགལ་བའི་ཉེས་ཚོགས་མ་
ལུས་པ། །སྤྲོས་བྲལ་ཆོས་དབྱིངས་ངང་དུ་བཤགས་པར་བགྱི། །
༄༅། །བྷྱོ༔ ལྷུན་གྲུབ་བདེ་བ་ཆེན་པོའི་རྣམ་རོལ་ལས། །བྱུང་བའི་ཟག་
མེད་མཆོད་སྤྲིན་རྒྱ་མཚོའི་ཚོགས། །ས་དང་བར་སྣང་ནམ་མཁའི་ཁྱོན་
བཀང་སྟེ། །མ་ཅིག་འཁོར་བཅས་དགྱེས་པ་བསྐྱེད་གྱུར་ཅིག །དགྲ་ཁྲག་
མཆོད་ཡོན་དབང་བོའི་མེ་ཏོག་དང་། །ཤ་ཆེན་སྤོས་འཐུལ་ཞུན་ཆེན་སྒྲོན་མེ་
སྦར། །ཁྲག་མཁྲིས་དྲི་ཆབ་ཤ་རུས་རོ་བརྒྱའི་ཟས། །མི་རྐང་གླིང་བུ་ཐོད་པའི་
ཅང་ཏེའུ་སོགས། །ཕྱི་ནང་ཉེར་སྤྱོད་འདོད་ཡོན་རྣམ་པ་ལྔས། །དཔལ་ལྡན་
ལྷ་མོ་འཁོར་བཅས་ཐུགས་དམ་བསྐང་། །ཐུགས་དམ་བསྐངས་ཤིང་ཉམས་
----
，
705



ཆགས་སོས་གྱུར་ནས། །བར་ཆད་སེལ་ཞིང་དངོས་གྲུབ་སྩལ་ཏུ་གསོལ། །
མྱུར་མགྱོག་རྟ་ནག་གཡག་རོག་ཞོལ་ཆེན་དང་། །ལུག་ནག་སྤྱི་དཀར་རབ་
མཛེས་བྱ་ནག་དང་། །དགྲ་སྲོག་རྔམ་པའི་ཁྱི་ནག་གཅན་གཟན་སོགས། །
རྡོ་རྗེའི་གོ་ཁྲབ་རྣོ་ངར་མཚོན་ཆ་དང་། །རྨ་བྱའི་གདུགས་མཛེས་འཚུབ་མའི་
གུར་ཁང་འདིས། །དཔལ་ལྡན་ལྷ་མོ་འཁོར་བཅས་ཐུགས་དམ་བསྐང་། །
ཐུགས་དམ་བསྐངས་ཤིང་ཉམས་ཆགས་སོས་གྱུར་ནས། །བར་ཆད་སེལ་
ཞིང་དངོས་གྲུབ་སྩལ་ཏུ་གསོལ། །དྲེའུ་རྐྱང་སེར་སྲིན་པོའི་ཐོད་སྒ་ཅན། །
པགས་པས་གདན་བྱས་སྦྲུལ་གྱི་གོང་རྨེད་ལ། །ནད་ཀྱི་རྐྱལ་བ་མཚོན་གྱི་གྲི་
གུག་དང་། །བདུད་ཀྱི་ཁྲམ་ཤིང་ཤོ་རྡེའུ་དཀར་ནག་སོགས། །བསྟན་དགྲ་
འཇོམ་པའི་ཆས་ཀྱིས་མཚན་པ་འདིས། །དཔལ་ལྡན་ལྷ་མོ་འཁོར་བཅས་
ཐུགས་དམ་བསྐང༌། །ཐུགས་དམ་བསྐངས་ཤིང་ཉམས་ཆགས་སོས་གྱུར་
ནས། །བར་ཆད་སེལ་ཞིང་དངོས་གྲུབ་སྩལ་ཏུ་གསོལ། །བེ་ཅོན་ནལ་ཐོད་
ཐོད་སྐམ་དབུ་རྒྱན་དང་། །མི་མགོའི་ཕྲེང་བ་ཞིང་ཆེན་གཡང་གཞི་དང་། །
གླང་ཆེན་ཀོ་རློན་སྟག་ཤམ་ཕྱག་རྒྱ་དྲུག །དམར་ཆེན་གཏོར་མ་རི་ལྟར་
སྤུངས་པ་དང་། །སྲོག་སྔགས་འཁོར་ལོས་མཚན་པའི་མདའ་བོ་ཆེ། །དཔལ་
ལྡན་ལྷ་མོ་འཁོར་བཅས་ཐུགས་དམ་བསྐང་། །ཐུགས་དམ་བསྐངས་ཤིང་
ཉམས་ཆགས་སོས་གྱུར་ནས། །བར་ཆད་སེལ་ཞིང་དངོས་གྲུབ་སྩལ་ཏུ་
གསོལ། །གླིང་བཞི་རི་རབ་ཉི་ཟླ་རིན་ཆེན་བདུན། །དངོས་བཤམས་ཡིད་
ཀྱིས་སྤྲུལ་བའི་མཆོད་སྤྲིན་སོགས། །སྐུ་གསུང་ཐུགས་དང་ཕྱི་ནང་གསང་
706



བའི་རྟེན། །ཁྱད་པར་དབྱངས་ཅན་ལྷ་མོའི་ངོ་བོ་རུ། །ཡིད་ཆེས་གསོལ་
འདེབས་བླ་མེད་རྟེན་མཆོག་འདིས། །དཔལ་ལྡན་ལྷ་མོ་འཁོར་བཅས་ཐུགས་
དམ་བསྐང་། །ཐུགས་དམ་བསྐངས་ཤིང་ཉམས་ཆགས་སོས་གྱུར་ནས། །བར་
ཆད་སེལ་ཞིང་དངོས་གྲུབ་སྩལ་ཏུ་གསོལ། ། །
དཔལ་ལྡན་ལྷ་མོའི་བསྐང་བཤགས་བསྡུས་པ་འདི་ནི༧ཨ་རོལ་ལུང་རྟོགས་བསྟན་རྒྱུན་ནས་
བྲིས་པ་ཛ་ཡནྟུ། །
༄༅། །བླ་མ་མཆོག་གསུམ་ཡི་དམ་ཆོས་བསྲུང་ལ། །མཆོད་ཅིང་གསོལ་
བ་བཏབ་པའི་དགེ་ཚོགས་ལས། །ལྗོངས་འདིའི་འགྲོ་ལ་བདེ་སྐྱིད་སྤེལ་བའི་
སླད། །བཤད་སྒྲུབ་བསྟན་པ་ཚུགས་ལ་ཕྱི་ནང་གི །མི་དང་མི་མིན་རྒྱལ་
གདོན་འབྱུང་བོའི་ཚོགས། །བསམ་ངན་སྦྱོར་རྩུབ་གནོད་འཚེ་འཆང་བ་
ཀུན། །ཚར་བཅད་གདུག་རྩུབ་ཞི་ནས་མཐུན་པའི་རྐྱེན། །བསྒྲུབ་ཕྱིར་དགེ་
འདུན་འདུས་པའི་སྡེ་འདི་ཡི། །དབང་དུ་བསྡུས་ཏེ་གང་བསམ་འདོད་པའི་
དོན། །སྒྲུབ་ལ་གཡེལ་བ་མེད་པའི་གྲོགས་མཛོད་ཅིག །དཀོན་མཆོག་
གསུམ་གྱི་དབུ་འཕང་སྨོད་བྱེད་པའི། །ལྟ་ལོག་མུ་སྟེགས་སྡེ་ཚོགས་ཐམས་
ཅད་ཀྱི། །མཐུ་སྟོབས་དཔའ་རྩལ་ཁ་རྗེས་དབང་ཐང་ཆོམས། །ལོ་ཟླར་མ་
བཞག་གནས་ནས་སྐྲོད་པར་མཛོད། །
ཅེས་པ་འདི་ནི་ད་ལྟ་སྙིགས་མའི་དུས་འདིར་དགོས་དབང་ཁྱད་པར་ཅན་ལ་དམིགས་ཏེ།
༧ཨ་རོལ་བློ་བཟང་ལུང་རྟོགས་བསྟན་པའི་རྒྱལ་མཚན་གྱིས་བྲིས་པ་ཛ་ཡནྟུ། །
707



༄༅། །བླ་མའི་རྣལ་འབྱོར་དང་འབྲེལ་བའི་
སྨོན་ཚིག་རྫོགས་ལྡན་ཉིན་བྱེད་འདྲེན་
པའི་སྐྱ་རེངས་བཞུགས་སོ།།
༄༅། །སྲིད་ཞིའི་འཇིགས་ལས་སྐྱོབ་པའི་བླ་མ་དང༌། །བདེ་ཆེན་ལྷན་
སྐྱེས་ཡེ་ཤེས་སྒྱུ་མའི་གར། །བསྒྱུར་མཛད་དཔལ་ལྡན་དུས་ཀྱི་འཁོར་ལོ་ལ། །
སྒོ་གསུམ་མི་ཕྱེད་དད་པས་གསོལ་བཏབ་མཐུས། །རང་མདུན་སྐུ་ཡི་ཐུགས་
ཀའི་སྔགས་ཕྲེང་ལས། །འོད་དང་བདུད་རྩི་སྣ་ལྔའི་རྒྱུན་བབས་ཏེ། །བདག་
སོགས་ལུས་ཅན་འགྲོ་ལ་མཆོག་མཐུན་གྱི། །བྱིན་རླབས་དངོས་གྲུབ་ཐམས་
ཅད་བསྩལ་ཏུ་གསོལ། །ཨོཾ་ཨཱཿ ཧཱུྃ་ཧོ ཧཾ་ཀྵ་མ་ལ་ཝ་ར་ཡཾ་ཧཱུཾ་ཕཊ། ཨོཾ་ཤྲཱི་
བི་ཤྭ་མཱ་ཏ་ཧཱུྃ་ཧཱུྃ་ཕཊ། ཅེས་ཅི་འགྲུབ་བཟླས་མཐར། དེ་ལྟར་རྩེ་གཅིག་གསོལ་བ་
བཏབ་པའི་མཐུས། །སྔོན་བསགས་ལས་ཉོན་སྡིག་སྒྲིབ་རབ་སྦྱངས་ནས། །
བླ་མ་ལྷ་མཆོག་མི་ཤིགས་རླུང་སེམས་དང་། །དབྱེར་མེད་སྒོ་གསུམ་བྱིན་
གྱིས་བརླབས་པར་མཛོད། །ཁྱད་པར་བླ་མ་དང་པོའི་སངས་རྒྱས་ལས། །
དབང་བསྐུར་ཡོངས་རྫོགས་ཐོབ་པའི་དགེ་ཚོགས་དང་། །རང་གཞན་སྐྱེས་
འཕགས་ལེགས་བྱས་བསྡོམས་པའི་མཐུས། །འཛམ་གླིང་གྲུབ་པའི་ཞིང་
708



མཆོག་ཤམྦྷ་ལ། །འདབ་བརྒྱད་དབྱིབས་ལྡན་གྲོང་ཁྱེར་བྱེ་བ་ཕྲག །གོ་དྲུག་
པདྨའི་ལྟེ་བར་ཀཱ་ལ་པ། །སྣ་ཚོགས་རིན་ཆེན་ལས་གྲུབ་སེངྒེའི་ཁྲིར། །འཇམ་
དཔལ་གྲགས་དང་པདྨ་དཀར་པོ་སོགས། །ཉེར་ལྔའི་གྲངས་ཀྱི་རིགས་ལྡན་
རིམ་བྱོན་དང་། །འཇམ་དབྱངས་རྣམ་སྤྲུལ་རིགས་ལྡན་དྲག་པོ་ཆེའི། །ཞལ་
བཟང་ཟླ་བའི་ཟེར་ལས་ལེགས་འོངས་པའི། །མདོ་རྒྱུད་མན་ངག་ལམ་
བཟང་འདོམས་པར་མཛད། །དེ་དང་དེའི་ཚེ་ལེགས་སྨོན་རྣམ་དག་
འབྲས། །བདག་སོགས་མར་གྱུར་འགྲོ་རྣམ་ཞིང་མཆོག་དེར། །མཆོག་གསུམ་
བྱིན་རླབས་དྲོད་ཀྱིས་འཁྲི་ཤིང་བརྟས། །བརྩེ་བས་རྗེས་བཟུང་ཐེག་གསུམ་
དམ་ཆོས་དང་། །ཕྱིན་དྲུག་བསྡུ་བཞིའི་ལམ་གྱིས་རྒྱུད་སྦྱངས་ནས། །དབང་
ཐོབ་དམ་ཚིག་སྡོམ་པ་ཚུལ་བཞིན་བསྲུང་། །ཕྱི་ནང་གཞན་གསུམ་དུས་ཀྱི་
འཁོར་ལོ་ཡི། །རིམ་གཉིས་རྟོགས་པ་སྐྱེ་བའི་སྣོད་གྱུར་ཅིག །སོར་བསམ་
སྲོག་འཛིན་རྗེས་དྲན་ཏིང་འཛིན་སོགས། །སྦྱོར་དྲུག་སྟོང་གཟུགས་རྟོགས་
པའི་ཕྱག་རྒྱ་ཆེ། །མཁའ་སྤྱོད་བེམ་ཆོས་རྡུལ་ཟད་སྒྲིབ་པ་སྤངས། །བཅུ་དྲུག་
བདག་ཉིད་གོ་འཕང་མངོན་བྱེད་ཤོག །ས་ཆེན་དུམ་བུ་བཅུ་གཉིས་ཁྱོན་
ཡངས་པོར། །རྫོགས་ལྡན་སྤྲིན་གྱི་རྔ་ཆེན་བརྡུང་བའི་དུས། །ཀླ་ཀློའི་རྒྱུད་
ཀུན་བཅོམ་ནས་ཆོས་ཚུལ་སོགས། །རྒྱས་པར་མཛད་ཚེ་བདག་ཅག་རྗེས་སུ་
ཟུངས། །བདེན་ཚིག་ང་རོ་སྒྲོགས་པས་ལས་ཅན་ཀུན། །རྣམ་ཀུན་བདེ་སྟོང་
དབང་གཞུས་འཁྱུད་པ་ལས། །ག་བུར་ཙན་དན་སྦྱར་བ་བདུད་རྩིའི་ཆུས། །
སྙིང་གི་ཟེའུ་འབྲུ་ཡོངས་སུ་སྨིན་པར་མཛོད། །
709



ཅེས་བླ་མ་དུས་ཀྱི་འཁོར་ལོར་དབྱེར་མི་ཕྱེད་པའི་བླ་མའི་རྣལ་འབྱོར་དང་འབྲེལ་བར་ཞིང་
གི་མཆོག་གྱུར་ཤམྦྷ་ལར་སྐྱེ་བའི་སྨོན་ལམ་རྫོགས་ལྡན་ཉིན་བྱེད་འདྲེན་པའི་སྐྱ་རེངས་ཞེས་བྱ་བ་་་་
འདི་ནི། གནས་ཆེན་བྲག་དཀར་ཆོས་སྡེ་ཆེན་པོར་དུས་དབང་བཏོན་སྐབས། བླ་མ་དགེ་འདུན་
དང་བཅས་པས་གསུང་བསྐུལ་བགྱིས་པ་ལྟར། ༧ཨ་རོལ་སྐྱེ་མིང་འཛིན་པ་བློ་བཟང་ལུང་རྟོགས་
བསྟན་པའི་རྒྱལ་མཚན་ནས་བྲིས་པ་ཛ་ཡནྟུ། །
710



༄༅ ། །གསུང་མགུར་བྱིན་རླབས་དཔལ་
སྟེར་བཞུགས་སོ། །
-
༄༅། །ན་མོ་གུ་རུ། ཕ་རྩེ་གཅིག་དྲན་པས་གདུང་བ་སེལ། །མགོན་
གཏན་གྱི་སྐྱབས་གནས་འཇམ་པའི་དབྱངས། །སྙིང་འདབ་བརྒྱད་ཨ་ཝ་དྷུ་
ཏིའི་དབུས། །དུས་ཀུན་ཏུ་བྱིན་རླབས་སྩོལ་བཞིན་བཞུགས། །སྤང་སྔོ་ལྗང་
ཐང་མར་བརྡལ་བའི་དབུས། །གུར་དཀར་པོའི་བསིལ་གྲིབ་འཁོད་པའི་ཚེ། །
གནས་དེ་ཝི་ཀོ་ཊི་གཉིས་པའི་བྲག །སྤྲིན་དཀར་པོའི་དར་གྱིས་ལྷབ་ལྷུབ་
གཡོ། །ཕྱག་པད་དཀར་འཆང་དང་བདེ་བ་སྟེར། །དེ་དབྱེར་མེད་ཕ་རྒོད་བླ་
མ་དྲན། །དུས་དམུ་རྒོད་གདུལ་དཀའི་འགྲོ་འདི་དག །སྡིག་དྲི་མས་སེམས་
རྒྱུད་གོས་པ་དང་། །སྤྲིན་དཀར་ནག་བཀྱེ་བའི་ངང་ཚུལ་འདིས། །ཀུན་མི་
རྟག་གནས་ཚུལ་ལམ་ལམ་མཐོང་། །ཕ་བླ་མ་མཆོག་གསུམ་ཆོས་སྲུང་
གིས། །ཐུགས་བདུད་རྩིའི་གྲུ་ཆར་འབེབས་རེ་རན། །རྒྱུད་ལོག་ལྟ་ཅན་གྱི་མུ་
སྟེགས་རིགས། །བསྟན་འགྲོ་ལ་གནོད་པའི་བགེགས་དཔུང་ཚོགས། །མཐུ་
སྟོབས་ཀྱི་གནམ་ལྕགས་དྲག་པོའི་ཆར། །ད་མྱུར་དུ་སྤྲོ་རན་འཕྱིས་ནས་
གདའ། །ངུར་སྨྲིག་གི་རྒྱལ་མཚན་འཛིན་པ་ཡི། །ཁོང་བཤད་དང་སྒྲུབ་པའི་
དགའ་ཚལ་མང་། །ཆོས་ཡོན་ཏན་གྱི་པདྨོ་སྦྲང་རྩི་ཅན། །སེམས་དགའ་སྟོན་
711
，



གྱི་རྩེད་འཇོ་བགྱིད་པ་ལ། །རྐྱེན་དམུ་རྒོད་གྱི་བ་མོ་གྲང་རེག་ཅན། །ལྷ་
ཐུགས་རྗེའི་ཉི་མའི་དྲོད་ཀྱིས་བཞུས། །དུས་ངན་གྱི་འབྱུང་བྱའི་མིག་དེ་
ལྡོང་། །སྡུག་བསྔལ་གྱི་རྒྱ་མཚོ་གཏིང་ནས་སྐེམ། །དགེ་བཅུ་ཡི་ཕུན་ཚོགས་
མཛོད་དུ་བསྒྲུབས། །བདེ་ལེགས་ཀྱི་རྩ་བ་བརྟན་པའི་གཞི། །མགོན་བཤེས་
གཉེན་དམ་པས་རྗེས་བཟུང་ནས། །གཞན་ཕན་གྱི་ལྷག་བསམ་བཟང་པོ་
ཡིས། །རང་གཞན་གྱི་དོན་གཉིས་འགྲུབ་གྱུར་ཅིག །གཏམ་འདི་ལ་བརྟེན་
ནས་འཁོར་བ་ལ། །མངོན་འདོད་ཀྱི་ཞེན་པ་ལོག་གྱུར་ཏེ། །འདོད་ཡོན་ལ་
དགྲ་རུ་བལྟས་ནས་ཀྱང་། །ཚོགས་གཉིས་ཀྱི་ཆུ་མཚོ་རྒྱས་པར་ཤོག ། །
ཅེས་པ་འདི་ནི་ཕྱོགས་ངེས་མེད་དུ་རྒྱུ་བའི། ༧ཨ་རོལ་ལུང་རྟོགས་མིང་ཅན་ནས། འདི་
སྣང་སྒྱུ་མའི་བསླུ་བྲིད་སྣ་ཚོགས་མཐོང་བས་རྐྱེན་བྱས་ཁ་ནས་གང་ཐོན་ཕྲལ་མར་སྤེལ་བའོ། །
712



༄༅ །།རྨད་བྱུང་ཐོས་བསམ་ཡོན་ཏན་དར་
རྒྱས་གླིང་གི་བཅའ་ཁྲིམས་གསེར་གྱི་ཕྲེང་
མཛེས་ཞེས་བྱ་བ་བཞུགས་སོ།།
A
༄༅། །ཨོཾ་བདེ་ལེགས་སུ་གྱུར་ཅིག རྣམ་དཀར་ཚོགས་གཉིས་ཤར་
རིའི་ཕྲག་པ་ནས། །ལེགས་འཁྲུངས་མཚན་དཔེའི་གཟི་འོད་སྟོང་ཕྲག་
གིས། །སྐལ་བཟང་འགྲོ་ལ་ཕན་བདེའི་དཔལ་སྟེར་བ། །ཐུབ་དབང་སྨྲ་བའི་
ཉི་མ་རྒྱལ་གྱུར་ཅིག །གང་གསུང་ཆོས་ཕུང་རྒྱ་མཚོའི་སྙིང་བོ་ལས། །བླངས་
པའི་ལེགས་བཤད་ཆོས་དུང་སྙན་པའི་སྒྲ༑ །ཐུགས་སྟོབས་དབུགས་ཀྱིས་
བསྐུལ་མཁས་བྱམས་འཇམ་དབྱངས། །ཤིང་རྟ་ཆེན་པོ་དེ་རྣམས་ཕྱག་གི་
ཡུལ། །རྒྱལ་བའི་བསྟན་ལ་རྒྱལ་བ་རང་ཉིད་ནི། །སླར་བྱོན་བློ་བཟང་ནམ་
མཁའི་ནོར་བུ་ཞེས། །མཚན་སྙན་གྲགས་པའི་བ་དན་སྲིད་པའི་རྩེར། །གཡོ་
བ་སྲས་བཅས་ཞབས་རྡུལ་སྤྱི་བོས་མཆོད། །སྟོབས་བཅུའི་དཔལ་གྱི་བྱིན་
རླབས་ཉི་ཟེར་བཅུད། །འཐུང་བའི་རྒྱལ་སྲས་པདྨ་གཞོན་ནུའི་ཚོགས། །
བསླབ་གསུམ་འདུལ་འཛིན་གསེར་རིའི་ཕྲེང་བ་ལ། །གུས་འདུད་མཆོད་
པས་དགེ་ལེགས་སྣང་བ་སྦྱིན། །ཤེས་བྱའི་གནས་ཀུན་མ་འདྲེས་སོ་སོ་རུ། །
713



བློ་གྲོས་མེ་ལོང་ཀུན་གསལ་མཐོངས་ཡངས་སུ། །ཤར་བའི་བསླབ་གསུམ་
རྒྱན་ལྡན་དགེ་འདུན་མིང་། །མཆོད་པའི་ས་འདི་དགེ་མཚན་སྣང་བས་
ཁྱབ། །བློ་གྲོས་ཀུན་བཟང་གཞན་ཕན་བྱང་ཆུབ་སེམས། །དྲི་མེད་ལུང་
རིགས་རྟོགས་པའི་འོད་དཀར་ཅན། །བཤད་སྒྲུབ་བསྟན་པའི་རྒྱལ་མཚན་
སྒྲེང་བའི་མགོན། །རྒྱལ་བ་རྒྱ་མཚོ་མི་ཤིགས་ག་བུར་བསྟེན། །གང་གི་ཐུགས་
བསྐྱེད་མ་ལ་ཡ་རླུང་དང་། །འགྲོགས་པའི་བསླབ་གསུམ་དཔལ་གྱི་དུམ་བུའི་
དྲིས། །སྲིད་ཞིའི་ཚ་གདུང་ཀུན་བཅིལ་ངེས་ལེགས་ཀྱི། །ཐར་བའི་རྒྱལ་
མཚན་འཛུགས་པའི་ཐབས་ཀྱི་མཆོག །དེ་ཕྱིར་མདོ་སྔགས་བསྟན་པའི་སྙིང་
བོ་མཆོག །འཛིན་པའི་བློ་གསལ་མཁས་མང་འདུ་བའི་གནས། །ཐོས་
བསམ་ཡོན་ཏན་དར་རྒྱས་གླིང་འདི་ཡི། །བཅའ་ཁྲིམས་གསེར་གྱི་ཕྲེང་བ་
འདི་ན་སྤེལ། །ཞེས་ཤིས་པ་བརྗོད་པའི་དངོས་པོ་ངེས་བསྟན་གྱི་ཚིག་གི་མེ་
ཏོག་སིལ་མ་སྔོན་དུ་བཏང་སྟེ་གླེང་བར་བྱ་བ་ནི། དེ་ཡང་རྒྱལ་བའི་སྲས་པོ་
ཞི་བ་ལྷས། འགྲོ་བའི་སྡུག་བསྔལ་སྨན་གཅིག་པུ། །བདེ་བ་ཐམས་ཅད་
འབྱུང་བའི་གནས། །བསྟན་པ་རྙེད་དང་བཀུར་སྟི་དང༌། །བཅས་ཏེ་ཡུན་
རིང་གནས་གྱུར་ཅིག །ཅེས་གསུངས་པ་ལྟར། སྐྱེ་རྒུ་ཀུན་གྱི་སྡུག་བསྔལ་མ་
ལུས་པ་སེལ་བའི་སྨན་གྱི་ལྗོན་པ་ཆེན་པོ། བདེ་དགེ་ལེགས་ཚོགས་རིན་པོ་ཆེ་
འབྱུང་བའི་གནས་གཅིག་པུར་གྱུར་པ་ནི། རྒྱལ་བའི་ལུང་རྟོགས་ཀྱི་བསྟན་
པ་རིན་པོ་ཆེ་ཉག་གཅིག་ཡིན་པ་ཡང་། མཁས་མཆོག་དབྱིག་གཉེན་གྱིས།
སྟོན་པའི་དམ་ཆོས་རྣམ་གཉིས་ཏེ། །ལུང་དང་རྟོགས་པའི་བདག་ཉིད་དོ། །
714



དེར་འཛིན་བྱེད་པ་སྨྲ་བྱེད་པ། །སྒྲུབ་པར་བྱེད་པ་ཁོ་ནའོ། །ཞེས་གསུངས་པ་
ལྟར་ལགས་ལ། དེའི་ཕྱིར་ཐར་བ་དང་ཐམས་ཅད་མཁྱེན་པའི་གོ་འཕང་
སྒྲུབ་པ་ལ། ལྷག་པའི་བསླབ་པ་རིན་པོ་ཆེ་རྣམ་པ་གསུམ་ཉམས་ལེན་གྱི་གཙོ་
བོར་བཟུང་སྟེ། ཇི་ལྟར་བསྒྲུབ་དགོས་པ་ཡང་། ཚངས་པས་ཞུས་པ་སའི་
དངོས་གཞིར་དྲངས་པ་ལས། རྩ་བ་ཤིན་ཏུ་བརྟན་པ་དང་། །ཞི་བའི་སེམས་
ལ་དགའ་བ་དང་། །འཕགས་པའི་ལྟ་དང་སྡིག་པའི་ལྟ། །ལྡན་པར་བྱ་ཞིང་
བྲལ་བར་བྱ། །ཞེས་ཚུལ་ཁྲིམས་རིན་པོ་ཆེ་དང་པོར་བསྐྱེད། དེ་ནས་རིམ་
གྱིས་ཏིང་ངེ་འཛིན་ལ་མཉམ་པར་བཞག་པ། འཕགས་པའི་ལྟ་བ་བསྐྱེད་པ།
སྡིག་པའི་ལྟ་བ་སྤོང་བར་བྱེད་དགོས་ཤིང་། མདོ་ལས། ཚུལ་ཁྲིམས་ནི་དགེ་
བའི་ཆོས་ཐམས་ཅད་ཀྱི་ཐེམ་སྐས། དཀར་ཆོས་ཐམས་ཅད་ཀྱི་ཐོག་མར་
འགྲོ་བ་དང་རྒྱལ་མཚན་ལྟ་བུ། སྡིག་པའི་ལས་དང་ངན་སོང་གི་ལམ་གཏན་
ནས་གཅོད་པ། སྲིད་པ་ཉམ་ང་བའི་ལམ་གྱི་རྒྱགས་ཕྱེ། ཉོན་མོངས་པའི་
དགྲ་བཅོམ་པའི་གོ་མཚོན་ལྟ་བུར་གསུངས་པས་ན། ཡོན་ཏན་མ་སྐྱེས་པ་
སྐྱེད་པ་དང༌། སྐྱེས་ཟིན་མི་ཉམས་པར་བརྟན་པའི་གཞི་མ་ཆེན་པོ་དང་འདྲ་
ལ། དེའི་ནང་ནས་སོ་སོར་ཐར་བའི་ཚུལ་ཁྲིམས་ནི། མདོ་སྔགས་ཀྱི་བསྟན་
པ་རིན་པོ་ཆེའི་རྩ་བ་དང་། དེའི་བརྗོད་བྱ་འདུལ་བའི་སྡེ་སྣོད་ནི། སྟོན་པ་
དང་བསྟན་པ་གཉིས་ཀའི་གོ་ཆོད་པ་ཡང་། ང་ནི་མྱ་ངན་འདས་འོག་ཏུ། །
འདི་ནི་ཁྱོད་ཀྱི་སྟོན་པ་ཞེས། །རང་བྱུང་ཉིད་ཀྱིས་གུས་བཅས་པར། །ནན་
ཏན་དགེ་སློང་ཚོགས་མདུན་སྟོན། །ཞེས་གསུངས་པ་ལྟར་ཡིན་ཞིང་། དེར་
715



ཡང་མ་ཟད་གསང་སྔགས་རྒྱུད་སྡེ་རིན་པོ་ཆེའི་སྐབས་སུ་ཡང་། རྒྱལ་བ་ངས་
གསུངས་སོ་སོར་ཐར་བ་ཡི། །ཚུལ་ཁྲིམས་རྣམ་དག་འདུལ་བ་མ་ལུས་ལས། །
སྔགས་པ་ཁྱིམ་པས་རྟགས་དང་ཆོ་ག་སྤངས། །ལྷག་མ་རྣམས་ནི་ཉམས་སུ་
བླང་བར་བྱ། །ཞེས་དཔུང་བཟང་གིས་ཞུས་པ་ལས། སྔགས་པ་དང་ཁྱིམ་
པས་རབ་བྱུང་གི་རྟགས་དང་ལས་ཀྱི་ཆོ་ག་བཅས་རྐྱང་འགའ་ཞིག་ལ་་་་་་་
གཏོགས་ལྷག་མ་ཐམས་ཅད་ཉམས་སུ་ལེན་དགོས་པར་གསུངས་པ་སོགས་་་་
འཕྲལ་ཕུགས་ཀྱི་དགོས་པ་སྒྲུབ་པ་ལ་མེད་མི་རུང་གི་ཉམས་ལེན་གྱི་མཐིལ་་་་
དམ་པ། སོ་སོར་ཐར་བའི་ཚུལ་ཁྲིམས་ལས་བརྩམས་ཏེ་ཁྲིམས་སུ་བཅའ་བ་
མཛད་པ་ལ་རྒྱལ་བ་སྲས་དང་བཅས་པའི་དྲི་མ་མེད་པའི་ལུང་གིས་སངས་་་་
རྒྱས་རང་ཉིད་དང་འདྲ་བར་བསྔགས་པའི་ཁམས་གསུམ་འགྲོ་བའི་བླ་མ་་་་་
ཆོས་ཀྱི་རྒྱལ་པོ་ཙོང་ཁ་པ་ཆེན་པོས་སྔོན་མེད་ལེགས་བཤད་འོད་རྣོན་བརྒྱ་་་
བས། གངས་ཅན་ཁྲོད་ཀྱི་རྨོངས་པའི་ལོག་རྟོག་ཐམས་ཅད་དྲུངས་ཕྱུང་ནས།
འདུལ་བསྟན་དྲི་མ་མེད་པས། ཐུབ་བསྟན་ཉི་མ་ལྟར་གསལ་བར་མཛད་
པའི་བཀའ་དྲིན་དང་། སྟོན་པ་སངས་རྒྱས་ཀྱི་འདུལ་བའི་བཅས་མཚམས་
ལ་མོ་མ་རྣོ་ཤས་ཀྱི་ངག་ཚིག་གི་རྩིས་ཙམ་ཡང་མེད་པའི་འདི་ཕྱི་གཉིས་ཕུང་
གི་སྤྱོད་པ་ལས་རྒྱང་བསྲིངས་ཏེ་ནན་ཏན་ཉམས་སུ་ལེན་དགོས་པ་ཡང་།
འདུལ་བ་ལུང་ལས་གང་ན་ལས་བྱེད་ལ། ནན་ཏན་བྱེད་པ་ཡོད་ན་དམ་པའི་
ཆོས་གནས་པ་ཞེས་བྱའོ། །ལས་ཀྱང་མི་བྱེད་ལ་ནན་ཏན་བྱེད་པ་དག་ཀྱང་
མེད་ན། དེ་ནི་དམ་པའི་ཆོས་ཞིག་པ་ཞེས་བྱའོ། །ཞེས་གསུངས་པ་ལྟར།
716



ཚུལ་ཁྲིམས་ཀྱི་བསླབ་པ་ལ་ནན་ཏན་བྱེད་པ་ལས་ཀྱི་ཆོ་ག་སོགས་ཡོད་མེད་
ཀྱི་སྒོ་ནས་དམ་པའི་ཆོས་ནུབ་པ་དང་མ་ནུབ་པར་འཇོག་པ་ལྟར། རང་རེའི་
རི་བོ་དགེ་ལྡན་པ་རྣམས་ཀྱིས་མདོ་སྔགས་གསུང་རབ་ཀྱི་དགོངས་དོན་སྙིང་
བོར་བཟུང་ནས་རྒྱལ་བའི་བཀའ་ལས་ཡི་གེ་ན་གཅིག་ཀྱང་འདོར་དུ་མེད་་་་་
པར་གདམས་ངག་ཏུ་ཤར་བའི་གནད་མ་འཕྱུགས་པ་ཞིག་དགོས་པ་བཀའ་
སྲོལ་འདིའི་ཐུན་མོང་མ་ཡིན་པའི་རང་ལུགས་ཡིན་པས་ན། སྔོན་བྱོན་དམ་
པ་རྣམས་ཀྱིས་གང་དུ་བསྟན་པ་རིན་པོ་ཆེས་མ་ཁྱབ་པའི་ཕྱོགས་སུ། དགོན་
སྡེ་གྲྭ་ཚང་དུ་མ་ཕྱག་བཏབ། བཤད་སྒྲུབ་ཀྱི་བསྟན་པ་རིན་པོ་ཆེ་གསར་དུ་
བཙུགས་ཏེ་ཉི་མ་ལྟར་གསལ་བར་མཛད་པའི་ནང་ཚན། དེ་ཡང་། བྱང་
སེམས་བདུད་རྩི་འཇོ་ནུས་པའི། །ལུང་རིགས་དེད་དཔོན་བླ་མ་འབྱུང་། །
དམར་པོའི་ཞྭ་མིང་སྐྱེས་བུའང་འབྱུང་། །མདོ་སྔགས་རིས་མེད་སྒྲོན་མེ་
བྱེད། །ཞེས་དང་། དགུ་ཡི་བདེ་མཆོག་གསང་བའི་གནས། །དཀར་ལ་རྫོང་
གི་བས་མཐའ་རུ། །ཚུལ་ཁྲིམས་དྲི་མེད་ག་ཡིས། །གྲུབ་པའི་རྒྱལ་མཚན་
མངོན་མཐོ་བྱེད། །ཅེས་ལུང་གིས་ཟིན་པའི་སྒྲུབ་བརྒྱུད་བསྟན་པའི་མངའ་
བདག་རྗེ་བློ་བཟང་ལུང་རིགས་རྒྱ་མཚོ་དང་། ཡོངས་འཛིན་མ་ཧཱ་པཎྜི་ཏ་
རྣམ་གཉིས་ནས་རིས་སུ་མ་ཆད་པའི་མདོ་སྔགས་བཤད་སྒྲུབ་བསྟན་པའི་་་་་
སྒྲོན་མེ་སྦར་བར་ཐུགས་བསྐྱེད་མཛད་ན་ཡང་། སྐྱབས་རྗེ་ཨ་རོལ་གོང་མ་དེ་
ཉིད་ཀྱིས་འཁོར་བའི་བྱ་བ་ཆུ་ཤིང་གི་སྙིང་བོ་ལྟར་གཟིགས་ནས། རྒྱལ་སྲས་
བྱང་ཆུབ་སེམས་དཔེའི་རྣམ་ཐར་བདག་གིར་མཛད་པ་ལས། འཕྲིན་ལས་རྒྱུ་
717
E8



བསྐྱེད་པའི་བྱ་བ་མ་མཛད་མོད། དེ་ཡང་མདོ་ལས། ཚོགས་ཤིང་དུས་ལ་
བབས་པ་ན། །འབྲས་བུ་སྨིན་པ་ཉིད་དུ་འགྱུར། །ཞེས་དང་། ཤིང་ཕུང་མེད་
ན་བྱ་ཚོགས་མི་འདུ་ཞིང་། །ཆུ་གཅིག་མེད་ན་ཆུ་བྱ་ལྡིང་མི་འགྱུར། །གཞི་
གཅིག་མེད་ན་གདུལ་བྱ་འདུ་དཀའ་བས། །ལུང་བསྟན་བརྙེས་པའི་གནས་
ཤིག་བཞེངས་པར་མཛོད། །ཅེས་པ་སེམས་ལ་བཅགས་ཤིང་རྒྱུ་རྐྱེན་རྟེན་
འབྲེལ་ནུས་པ་ཕུན་སུམ་ཚོགས་པའི་མཐུ་ལ་བརྟེན་ནས་ཕྱོགས་འདིའི་འགྲོ་
བ་མཐའ་དག་གིས་དམ་པའི་ཆོས་ཀྱི་སྒྲ་ཐོས་ཤིང་ངེས་ལེགས་ཐར་བ་དང་་་་
ཐེག་པ་མཆོག་གི་ལམ་ལ་དཀྲི་ཕྱིར། གནས་ཆེན་ཁྱད་འཕགས་འདིར་བཤད་
སྒྲུབ་འཕྲིན་ལས་ཀྱི་སྒོ་འབྱེད་པའི་ཁུར་བདག་གི་བགོ་སྐལ་དུ་བབས་པ་ན།
སྔར་སེང་ལྡེང་དུ་འཁོད་པའི་དགེ་ཚུལ་སློང་བཅུ་གསུམ་དང་འདུལ་འཛིན་
རི་ཁྲོད་པ་འགའ་རེས་གཞི་བྱས། ལྷུན་གྲུབ་བདེ་ཆེན་ཆོས་རྫོང་ངམ། ཐོས་
བསམ་ཡོན་ཏན་དར་རྒྱས་གླིང་ཞེས་པའི་གྲྭ་ཚང་འདི་ཉིད་གསར་དུ་བཏབ་
སྟེ། སྡེ་འདིར་བཞུགས་པའི་སྐལ་བཟང་སྐྱེ་བོ་དག་ཐོས་བསམ་སྒོམ་པའི་གྲུ་
གཟིངས་ལ་བརྟེན་ནས། འཆད་རྩོད་རྩོམ་པའི་ནོར་བུ་ལེན་པ་ལ་རྒྱ་མཚོ་
ཆེན་པོ་དང་འདྲ་བའི་གཞིའམ་རྩ་བ་དགེ་འདུན་རྣམས་ཀྱི་ཀུན་ཏུ་སྤྱོད་པའི་
རྣམ་པར་ཐར་བ་ནི། མདོ་ལས། སྲིད་པའི་ཟུག་རྔུ་གཅོད་བྱེད་ལམ། །ངས་
ནི་ཁྱེད་ཅག་རྣམས་ལ་བསྟན། །དེ་བཞིན་གཤེགས་པ་བསྟན་པ་སྟེ། །ཁྱེད་
ཅག་རྣམས་ཀྱིས་བྱ་དགོས་སོ། །ཞེས་གསུངས་པ་ལྟར། སྨན་པ་བཟང་པོས་
ཕན་ངེས་ཀྱི་སྨན་བྱིན་ཡང་། ནད་པ་རང་ཉིད་ཀྱིས་མ་འཐུངས་ན་ནད་དེ་
718



ལས་མི་ཐར་བ་བཞིན། འཁོར་བའི་ཉེས་པ་མཐའ་དག་དྲུངས་ནས་འབྱིན་
པའི་ཐབས་ཚུལ་མ་ནོར་བར་དགག་སྒྲུབ་གནང་གསུམ་གྱི་བཅས་མཚམས།
ལས་འབྲས་ཀྱི་རྣམ་དབྱེ། དགེ་སྡིག་གི་བླང་དོར་ཕྱིན་ཅི་མ་ལོག་པར་བསྟན་
པ་ལ་རང་ཉིད་མ་ཞུགས་ན་རང་གི་ཉེས་པས་རང་བསླུས་པ་དང་འདྲ་བས།
སྤྱིར་འདུལ་བའི་སྡེ་སྣོད་ལས་ལྷག་པའི་བཅའ་ཁྲིམས་མི་དགོས་མོད། ཡུལ་
དུས་ཀྱི་དབང་གིས་དགེ་འདུན་གྱི་ནང་ཁྲིམས་དམ་པ་གོང་མའི་གསུང་་་་་་་་
བཞིན་འགོད་པ་ལ། གྲྭ་ཚང་འདིར་ཐོག་མར་འཇུག་པ་པོའི་རྟེན་གྱི་གང་
ཟག་ནི། ཆོས་གོས་རྣམ་གསུམ་གདིང་བ་ལྷུང་བཟེད་ཆབ་རིལ་སོགས་ཡོ་
བྱད་ཐམས་ཅད་ཚང་བར་བྱས། ལོ་བདུན་མ་མཐའ་ལོན་ཞིང་སྡོམ་པ་སྐྱེ་བ་
དང་གནས་པ་སོགས་ཀྱི་བར་ཆད་དང་མི་ལྡན་པ་ཞིག་ལ། དགེ་བསྙེན་རབ་
བྱུང་དགེ་ཚུལ་རྣམས་ཚུལ་བཞིན་བསྒྲུབས། དེ་ནས་ཚོགས་སུ་འཇུག་པ་ལ།
ལོ་ཁ་ཤས་ཙམ་མ་ཡིན་པར་སྡེ་འདིར་ཡུན་རིང་སྡོད་པའི་བསམ་པ་དང་་་་་་་
ལྡན་པ། དགོན་གནས་གཞན་གྱིས་གནས་དབྱུང་བྱས་པ་མ་ཡིན་པ། མཐོང་
ཐོས་དོགས་གསུམ་གྱི་སྐྱོན་མེད་པ། ལྟ་གྲུབ་མཐུན་པ། མོ་བོན་གཏོ་མདོས་
སོགས་ལ་བྱང་བ་ཡོན་ཏན་ཅན་དུ་མི་རློམ་པར་ཆོས་ལ་དོན་གཉེར་ཆེ་བ་ཞྭ་
མོན་ཟླ་གམ་སོགས་མཁོ་བའི་ཡོ་བྱད་ཚང་ཞིང་། འགྲིག་ལམ་རྩི་ཚུལ་ལེགས་
པར་བསླབ་པ་ཞིག་གིས། བླ་མ་ལ་མཇལ་ཁ། དགེ་བསྐོས་ལ་སྙན་འབུལ། ལྷ་
ཁང་མགོན་ཁང་སོགས་ལ་མཆོདམེ་སྙན་དར་ཕུལ་ཏེ། ཆབ་རིལ་གྱིས་འཁྲིད་
ནས་ཚུལ་དང་མཐུན་པའི་ཕྱག་གསུམ་འཚལ་ཏེ་ཚོགས་གྲལ་དུ་གཞུག་དེ་་་་༌་
719



ནས་མཉམ་མེད་པོ་ཏོ་བ་ཆེན་པོས། མན་ངག་ཐམས་ཅད་བསྡུས་པའི་མགོ་
ནི། །བཤེས་གཉེན་དམ་པ་མི་བཏང་བ་ཡིན། །དེ་ལས་དད་དང་བྱང་ཆུབ་
སེམས་སོགས། །ཀུན་འབྱུང་ཡོན་ཏན་ཀུན་གྱི་གཏེར་ཡིན། །ཞེས་གསུངས་པ་
ལྟར། ཐོས་བསམ་སྒོམ་སྒྲུབ་ཀྱིས་མཚོན་པའི་བདེ་དགེ་ལེགས་ཚོགས་ཐམས་
ཅད་ཀྱི་རྩ་བ་དགེ་བའི་བཤེས་གཉེན་བསམ་སྦྱོར་གཉིས་ཀྱིས་ཚུལ་བཞིན་དུ་
བསྟེན་པ་ཁོ་ན་ལ་རག་ལས་པས་ན། དེ་ལྟ་བུའི་དགེ་རྒན་ཡང་། རྙེད་བཀུར་
གྲགས་པ་དོན་དུ་གཉེར་བ་ལས། གཏན་གྱི་འདུན་མ་སྒྲུབ་འདོད་ཀྱི་བསམ་
པ་བཟང་པོ་མི་འཆར་བ་དང་། ད་ལྟ་སྙིགས་མའི་དུས་མཐར་སླེབས་པའི་
དབང་གིས་ནོར་རྫས་སྡུད་སླད་གྲོང་ཆོག་ཁོ་ནར་ཞེན་པའི་སེར་གཟུགས་་་་
ཅན་ལྷ་མཐོང་འདྲེ་མཐོང་གི་མངོན་ཤེས་ཡོད་ཁུལ་དང་། གྲུབ་རྫས་སྨྱོ་སྤྱོད་
ཁོ་ནས་བླུན་པོའི་མགོ་བསྐོར་ཏེ་བསྟན་པའི་ཞབས་འདྲེན་དང་། རང་
གཞན་ཕུང་ལ་སྦྱོར་བ་ཞིག་བླ་མར་བསྟེན་ན་གཏན་གྱི་འདུན་མ་གཏན་་་་་་་
བརླག་ཏུ་འགྱུར་བས། སུ་གང་བྱུང་ལ་ཡིད་མི་གཏོད་པ་དང་། གཞན་ཕྲག་
དོག་འགྲན་སེམས་ཁོ་ནས་རང་གཞན་ཕྱོགས་རིས་སུ་བཅད་ནས་འཁོན་་་་་་
འཛིན་མི་བྱེད་པར་དགྲ་གཉེན་བར་མའི་སེམས་ཅན་ཀུན་ལ་ཕན་འདོད་ཀྱི་
ལྷག་བསམ་རྒྱ་ཆེ་བ། རང་ལས་ཡོན་ཏན་ཆེ་ཞིང་ཚུལ་ཁྲིམས་གཙང་བ།
ནོར་རྫས་ལ་སྲེད་པ་ཆུང་ཞིང་བློ་སྣ་ཆོས་ཕྱོགས་སུ་འཁྲིད་མཁན་གྱི་དགེ་་་་་
རྒན་རེ་བསྟེན་ཏེ། སྐྱོན་རྟོག་ཡེ་མ་ཤོར་བ་དང་། རྒྱུན་དུ་བྱ་བ་གང་བྱེད་
ཀྱང་དགེ་རྒན་དེ་དང་བླ་མ་དགེ་བསྐོས་སོགས་ཀྱིས་ཇི་ལྟར་གདམས་པའི་་་་
720



མཚམས་ལས་མི་འདའ་བར་བྱ་བ་གལ་ཆེ། དེ་ཡང་བླ་མ་བསྟེན་པ། ཐོས་
བསམ་འཚོལ་ཕྱིར་ཡིན་པར་ངོ་ཤེས་ནས། ཕྱི་བཤོལ་གྱི་ལེ་ལོའི་དབང་དུ་མ་
བཏང་བར་ཆོས་ཀྱི་རྩ་བ་འབྲི་ཀློག་ནས་བརྩམས་ཏེ་གྲྭ་ཚང་འདིར་ཚུགས་་་་་
པའི་ཆོ་ག་ཆོས་སྤྱོད་བསྐང་གསོ་སོགས་འདོན་ཆའི་རིགས་གང་ཡོད་ལོ་ལྔའི་
རིང་ལ་རྫོགས་པར་བྱས་ཏེ། ཞར་ལ་དབྱངས་རྟ་མདུར་སོགས་ཀྱང་ལོབས་
ངེས་བྱེད། དེ་དག་ལ་རྒྱུགས་འཇོག་ལེན་དབུ་ཆོས་གཉིས་ཀྱིས་ཚེགས་ཀྱིས་
ཐོན་ངེས་བྱས་ཏེ་རྟིང་བསྐུལ་སྐབས་སུ་གང་བབ་གཏོང་། དེའི་རྗེས་སུ་རྒྱན་
འཇུག་བློ་ལ་བྱང་བར་བཟུང་སྟེ་སྐབས་སྐབས་སུ་དགེ་ཚུལ་སློང་གི་བསླབ་བྱ་
གནམ་རྩེ་ལྡིང་མ། འདུལ་འཛིན་བསླབ་བྱ་ཆེན་མོ། གྲུབ་ཆེན་སྐལ་ལྡན་རྒྱ་
མཚོའི་གསུང་གི་སྡོམ་གསུམ་བསླབ་བྱ་མཛེས་རྒྱན་རྣམ་གསུམ་སོགས་རྒྱས་་་
བསྡུས་གང་རུང་གི་སྟེང་ནས་མཛུབ་འཁྲིད་བྱས་ཏེ་ཉམས་སུ་ལེན་ཚུལ་གྱི་གོ་
བ་ཆགས་ངེས་དང་། བཅས་འགལ་གྱི་ཉེས་ལྟུང་གང་བྱུང་ངོས་ཟིན་པར་
བྱས་ཏེ་ཚུལ་ཁྲིམས་དག་པར་བསྲུང་དགོས་སོ། །སྤྱིར་རབ་ཏུ་བྱུང་བ་རྣམས་
ཀྱི་མཛད་སྤྱོད་ནི་ཕ་མའི་ཁྱིམ་ནས་བྱུང་བ་ཙམ་གྱིས་ཆོག་པ་མ་ཡིན། ཚེ་
འདིའི་ནོར་ལོངས་སྤྱོད་གཉེན་བཤེས་འཁོར་གཡོག་སོགས་འདོད་པའི་ཡོན་
ཏན་གང་ལ་ཡང་ཆགས་ཞེན་མ་སྤངས་པར་རྟགས་ཆ་ལུགས་རབ་ཏུ་བྱུང་་་་་
བའི་ཀུན་སྤྱོད་ལ་གནས་ནས། ཞི་བ་དུལ་བ་ལྟར་སྣང་ཡང་། ནང་གི་བློ་
གཏད་སོ་ཁྱིམ་པ་རང་ག་བ་ཚེ་འདིའི་ཕུན་ཚོགས་འབའ་ཞིག་དོན་དུ་གཉེར་
བ་རྣམས་དང་ཁྱད་པར་འབྱེད་ཐུབ་པ་ཞིག་མ་བྱུང་ན་དགེ་སློང་དང་དགེ་་་
721



སྦྱོང་ཞེས་བྱ་བ་སོགས་མིང་ཙམ་དུ་འགྱུར་བ་ཡང་། ཚོམས་ལས། བཟོ་ཡི་མི་
འཚོ་ཡང་ཞིང་བདག་ལ་དགའ། །དབང་བོ་དུལ་དང་ཀུན་ལས་རྣམ་གྲོལ་
ཅིང་། །ཁྱིམ་ལ་མ་ཆགས་བག་མེད་འདོད་སྲེད་སྤངས། །གཅིག་པུ་སྦྱོང་བྱེད་
དེ་ནི་དགེ་སྦྱོང་ཡིན། །ཞེས་དང་། མགོ་བོ་བྲེགས་ཙམ་དགེ་སྦྱོང་མིན། །ཨོ་
ཞེས་ཟེར་བ་བྲམ་ཟེ་མིན། །གང་ཞིག་སྡིག་པ་ཆེ་ཆུང་རྣམས། །ཐམས་ཅད་
སྤོང་བར་བྱེད་པ་དག །སྡིག་པ་རྣམས་ནི་སྤངས་ཕྱིར་ཏེ། །དགེ་སྦྱོང་བྲམ་ཟེ་
དེ་ཡིན་ནོ། །ཞེས་གསུངས་པ་ལྟར་ཡིན་ལ། དེ་ཡང་ལུང་རྣམ་འབྱེད་ལས།
ལྕགས་གོང་མེ་ལྕེ་འབར་བ་དག །ཟོས་པར་གྱུར་པ་མཆོག་ཡིན་གྱི། །ཚུལ་
འཆལ་ཡང་དག་མི་སྡོམ་པས། །ཡུལ་འཁོར་བསོད་སྙོམས་ཟ་བ་མིན། །ཞེས་
ཚུལ་ཁྲིམས་འཆལ་བ་དང་། ཚུལ་ཁྲིམས་ཡང་དག་པར་མི་སྡོམ་པས་དད་
པས་སྦྱིན་པ་ལོངས་སྤྱད་ན་རྣམ་སྨིན་མི་བཟད་པ་མྱོང་བར་བསྟན་པའི་
ཤུགས་ལ། ཚུལ་ཁྲིམས་མ་བླངས་པ་དག་ཀྱང་དེ་དང་འདྲ་བར་གསུངས་
པས་དགེ་ཚུལ་སློང་གི་སྡོམ་པ་མེད་པར་གཟུགས་བརྙན་ཙམ་གྱིས་ཚོགས་སུ་
མི་འགྲོ་ཞིང་། ལྟ་གྲུབ་མི་གཙང་བའི་རིགས་གཞན་ཡང་གཞུག་ཏུ་མི་འཇུག
བསླབ་སྦྱང་སོགས་ལ་འབད་ཀྱང་གོ་རིག་ཤེས་གསུམ་གྱིས་དབེན་ཚེ་ཕྱག་་་་
སྐོར་བཟླས་བརྗོད། ལྷ་ཁང་སོགས་ཀྱི་མཆོད་ཆུ་ལེན་པ། གནས་བརྟན་ལམ་
ཆུང་བའི་རྣམ་ཐར་ལྟར་ཕྱག་བདར་སོགས་ལས་སྒྲིབ་སྦྱོང་བྱེད་ཀྱི་ཐབས་་་་་
བྱེད་དུ་འཇུག མཆོད་པ་དང་གཏད་བྱ་སོགས་མ་གཏོགས་དུས་བཞིའི་
ཆོས་ཐོག་དང་དུས་བཟང་སོགས་ཚོགས་ནམ་ཡོད་ཀྱི་སྐབས་འཁར་བརྡ།
722



-
-
，
:
དུང་བརྡ་སོགས་བཏང་བ་དང་བསྟུན་ནས་ན་བཟའ་མནབས་ཚུལ་སོགས་་་་་
ཆོས་འདུལ་བའི་ཀུན་སྤྱོད་དང་མཐུན་ཞིང་བདག་ཅག་གི་སྟོན་པའི་རྣམ་་་་་
ཐར་རྗེས་འཇུག་གདུལ་བྱའི་ཉམས་ལེན་དུ་ཁྱེར་ཏེ་ཕེབས་ཚུལ་བཞུགས་་་་་་
ཚུལ་སྤྱན་གྱིས་གཟིགས་སྟངས་སོགས་དྭངས་པ་འདྲེན་པ་ཞིག་བྱས་ལ་འདུ་
ཁང་སྒོ་སྦྱོར་དུ་ཕེབས། གཙུག་ལག་ཁང་གི་ཉེ་འཁོར་ནས་ལྟུང་བཤགས་
ཚར་གསུམ་གྱི་རིང་ལ་ཕྱག་མཆོད་བྱས། ཆབ་རིལ་གྱི་འཁར་བརྡ་ཚང་བ་ན་
དབུ་ཞྭ་བཞེས་ཏེ་ཡབ་རྗེ་བླ་མའི་བཀའ་དྲིན་དྲན་བཞིན་དམིགས་བརྩེ་མ་་་་
གདངས་དང་བཅས་བླ་སྤྲུལ་ཆེ་ཕྲ། དགེ་བཤེས་ཆེ་བགྲེས་སོགས་བསླབ་པའི་
རྒན་རིམ་བཞིན་རལ་གྲི་ཤུབས་ལ་བསྡུ་བའི་ཚུལ་དུ་འཚོགས། རྐང་མགྱོགས་
གྲལ་མི་བྱེད་ཅིང་རང་རང་གི་གདིང་བའི་སྟེང་དུ་བཞུགས་ཚུལ་མུ་ཏིག་དར་
ལ་བརྒྱུས་པ། དབུ་ལོ་ཡག་གི་སྙེ་མ། མདུན་རལ་གྲིས་བཅད་པ། རྒྱབ་ཨ་
ལོང་གིས་བསྐོར་བ་ལྟར། འབའ་འབུར་ཡ་ཡོ་མེད་པར་བཞུགས་ཉམས་
མཛེས་ཤིང༌། དེའི་རིང་ལ་བྱིངས་འདྲེན་གྱིས་འདོན་པའི་དབུ་གང་བསྐུལ་
རྒྱ་མཚོ་ཆེན་པོ་ལ་རྡོ་འཕངས་པ་ལྟར་དབུས་ནས་མཐར་ཁྱབ་པར་བྱས་ཏེ།
མགྲིན་གཅིག་དབྱངས་གཅིག་གི་སྒོ་ནས་འདོན་པ་ལས། སྐད་མི་འགྲིག་པ།
གཡས་འཐེན་གཡོན་འཐེན་བྱེད་པ། དལ་བྲེལ་མི་སྙོམས་པ་སོགས་སྤངས་ཏེ།
མེ་ལོང་ལ་ཧ་བཏབ་པ་ལྟར་མཐའ་ནས་རིམ་གྱིས་མཇུག་བསྡུ། ཚོགས་སུ་
བཞུགས་རིང་ལ་ཀ་བ་རྩིག་པ་སོགས་ལ་རྒྱབ་བསྙེལ་བ། ་ གཉིད་ལོག་པ།
བཞད་གད་དང་འཕྱར་གཡེང་བྱེད་པ། རྩེད་མོ་དང་ལོང་གཏམ་སྨྲ་བ། ཟླ་
723



གམ་གྱིས་ཁ་བཏུམས་པ་སོགས་མི་བྱེད་པར་སྤྱོད་ལམ་གང་མཛེས་དང་།
དཀོར་སྦྱོང་གི་ཆེད་དུ་འདོན་པ་ཀུན་འུར་ཆེམ་ཆེམ་གསུང་བ་གལ་ཆེ། དུས་
རྟག་ཏུ་དགེ་འདུན་གྱི་གཙུག་ལག་ཁང་གི་ཉེ་འཁོར་རྣམས་ལ་མཆིལ་སྣབས་
སོགས་མི་གཙང་བའི་རིགས་མི་འདོར། ཁྱད་པར་དུ་སྣ་ཐལ་ཁ་གཟེར་བའི་
དྲི་མས་ལུས་ཀྱི་རྩ་ཁ་ཐམས་ཅད་འབྱེད་མི་ནུས་ཤིང་། ལྷ་ཀླུ་ལ་འཕོག་ཐུག་
ཆེ་བ། བསྙེན་སྒྲུབ་སོགས་ཀྱི་སྐབས་ཡི་དམ་གྱི་ལྷ་འགྲུབ་པའི་སྐལ་བ་མེད་
ཅིང་། ཚེ་འདིར་ནད་མང་པོ་སྐྱེད་ལ། ཕྱི་མར་ངན་སོང་གི་སྡུག་བསྔལ་དྲག་
པོ་མྱོང་དགོས་པ་སོགས་ལ་དགོངས་ནས། དགོན་སྡེ་དུ་མར་དམ་པ་དུ་མས་
དོ་དམ་ཤིན་ཏུ་ཆེ་བར་མཛད་པ། རྒྱལ་བའི་བསྟན་པ་ཡུན་རིང་དུ་གནས་
པའི་ཐབས་ཁོ་ན་ཡིན་པས། འཐེན་མཁན་བྱུང་ཚེ་བླ་མ་དགེ་བསྐོས་ཀྱིས་
ཚེགས་འཛིན་བྱེད་དགོས། བཞེས་པ་གནང་ཚེ་ཅག་སྒྲ་ཧུབ་སྒྲ་ཁམ་ཆེ་ཆུང་
སོགས་འདུལ་བ་ནས་བཤད་པའི་སྐྱོན་ཡོད་མེད་ལ་དགེ་བསྐོས་ནས་བལྟ་་་་་
རྟོག་བྱེད། དགོས་དབང་གིས་གནང་བ་ཞུ་དགོས་བྱུང་ཚེ་ཇ་རྒྱབ་མ་
གཏོགས་གནང་བ་ཞུ་མི་ཆོག གནང་བ་ཞུ་བའི་ཚེ་ཡང་དགེ་བསྐོས་ལ་གུས་
ཉམས་ཀྱིས་གནང་བ་ཞུས་ཏེ་འགྲོ་བ་ལས། རྐྱེན་ཅུང་ཟད་ཙམ་ལ་འགྲོ་
འདུག་མི་བྱེད། ཚོགས་གྲོལ་སྐབས་རྒྱུག་མཆོངས་མི་བྱེད་པར་རལ་གྲི་ཤུབས་
ནས་བཏོན་པ་ལྟར་སྤྱོད་ལམ་དལ་བུས་ཕེབས། རྒྱུན་དུ་བསླབ་པ་ཡོངས་
སུ་སྦྱོང་བའི་གཞི་གསུམ་གྱི་ཕྱག་ལེན་མ་ཉམས་པར་ཡར་ངོ་མར་ངོའི་དུས་་་
འབྲེལ་གྱི་གསོ་སྦྱོང་ལ་དགོན་པ་འདིར་གཏོགས་ཐམས་ཅད་དང་། ཟུར་
724



ནས་སྡོད་པ་ཕྱོགས་ནས་འོངས་པའི་དགེ་ཚུལ་སློང་ཐམས་ཅད་ངེས་ཅན་དུ་
འོང་དགོས་ཤིང་། ནད་པ་བསྙེན་མཚམས་པ་སོགས་དམིགས་བསལ་ཅན་
རྣམས་ནས་ཀྱང་འདུན་པ་ངེས་པར་འབུལ་དགོས། དེ་དང་ཕྱིར་བཅོས་
སོགས་འདོན་པ་ཀུན་ལ་འགྲིག་ཁྲིམས་དམ་པའི་ངོས་བལྟ་རྟོག་བགྱིད་པ་་་་་
གལ་ཆེ། , དབྱར་གནས་ལ་བཅའ་ཁྲིམས་ཟུར་བཀོད་ལྟར་དགེ་ཚུལ་སློང་
ཕྱོགས་ཕེབས་ཟུར་བཞུགས་ཀུན་ཚོགས་འཛོམས་པའི་ངོས་དབྱར་ཞལ་་་་་་
བཞེས་གནང་དགོས། བླ་མ་དགེ་འདུན་གྱི་དོན་སོགས་རེ་གཉིས་མ་གཏོགས་
གནང་བ་མེད། དུས་བཞིའི་ཆོས་ཐོག་སོ་སོའི་འཚོགས་ཚུལ། འདོན་པ་
གསུང་ཚུལ། ཚོགས་གྲོལ་ནས་གསུང་རབ་ཀྱི་དགོངས་དོན་གཏན་ལ་
འབེབས་ཚུལ། དེ་དག་གི་སྐབས་ཀྱི་སྤང་བླང་གི་རིམ་པ་སྡེབ་གཅིག་ཏུ་བྲི་བ་
ལ། བཞི་བའི་ཆོས་ཐོག་ལྟ་བུ་ལ་མཚོན་ན་གནམ་གང་གི་ཕྱི་དྲོ་དགེ་བསྐོས་
ཀྱིས་འདུ་ཁང་སྟེང་ནས་འཁར་བརྡ་བཏང་། ཐམས་ཅད་ཀྱིས་ཞྭ་མོ་
བསྣམས་ནས་ཆོས་གྲྭར་ཕེབས། དགེ་བསྐོས་རྡོ་ཆའི་ཁར་ཕེབས་པ་ན། དབུ་
མཛད་ཀྱིས་བསང་། གཏོར་བསྔོས། སྒྲོལ་མ་མདོ་གདུགས་ཀྱི་ཟློག་བསྒྱུར་
བཅས་གསུངས་ནས་ཐལ་སྐད་བཏང་སྟེ་ཉིས་ཆ་བྱས་ནས་དགེ་བསྐོས་དལ་
འགྲོས་ཀྱིས་བསྐོར་བ་གསུམ་བྱས་རྗེས་ཚོགས་མང་གིས་འདུ་ཁང་ལྷ་ཁང་་་་་་
སོགས་ལ་མཆོད་མཇལ་བྱས་ནས་གྲོལ། ཕྱི་ཉིན་ཞོགས་པའི་འཁར་བརྡ་
བཏང་ཚེ་སྒོ་སྦྱོར་དུ་ཕེབས་ནས་ཕྱག་མཆོད་གནང་། འཁར་བརྡ་ཚང་བ་
དང་ཆབ་རིལ་གྱིས་སྒོ་དབྱེ་དགེ་བསྐོས་ཀྱིས་ཞྭ་མོ་བཟུང་ནས་བརྡ་བྱས་པ་
725



ན་དམིགས་བརྩེ་མ་གསུང་བཞིན་གྲལ་རིམ་གྱིས་འདུ་ཁང་ནང་དུ་ཕེབས་་་་
ནས་སྐྱབས་འགྲོ། དགའ་ལྡན་ལྷ་བརྒྱ་མའི་སྒོ་ནས་དམིགས་བརྩེ་མ་བརྒྱ།
ཡོན་ཏན་གཞི་གྱུར་མ། རྟ་མགྲིན་ལྕགས་རལ་བཅས་གསུངས་ཏེ་ཇ་བཞེས།
ཇ་རྒྱབ་ཏུ་དབུ་མཛད་ནས་སྔགས་གྲངས་བབ་བསྟུན་གྱིས་འགྲོ་ཚོད་ཟླ་བ་་་
དང་འཇུག་པའི་འབེབས་ཚན་རེ་གསུངས་ཏེ་ཆོས་ཀྱི་རྒྱལ་པོ་མ་གསུངས་་་་
ནས་ཚོགས་གྲོལ། དཔེ་འཁྲིད་དང་རྩི་བཞག་ཡོད་ཚེ་འཛིན་གྲྭ་གོང་མ་གོང་
མས་རྩི་བཞག་ཉན་སྐྱོར་བྱས་ཚར་བ་དང་སྐོར་འཚོགས་ཀྱི་རྩོད་པ་གནང་།
དགེ་བསྐོས་ཀྱིས་འཛིན་གྲྭ་གོང་མ་ནས་འོག་མ་ལ་དམ་བཅའ་བ་གཉིས་་་་་
མངགས་ཏེ་བགྲོ་གླེང་འགྲོ་གང་ཆེ་གཏོང་། བླ་བརྒྱུད་པ་རྣམས་ལ་དགེ་
བསྐོས་ཀྱིས་འཛིན་གྲྭའི་གོ་རིམ་གྱིས་ལག་བརྡ་བྱེད། དྲོས་ཇའི་འཁར་
བརྡ་བཏང་ཚེ་ཀུན་གཟིགས་ལྷ་ཁང་གི་རྡོ་བཅའི་སྟེང་དུ་ཡར་འཚོགས་བྱས།
འཇམ་དབྱངས་གང་བློ་མ། མདོ་སྒྲོལ་ཆོས་རྒྱལ་མ་སོགས་གསུངས་ནས།
ཉིས་ཆའི་རྩོད་པར་དགེ་བསྐོས་ཀྱིས་སྐོར་བ་གསུམ་གྱི་རིང་ལ་བལྟ་རྟོག་ཞིབ་
མོ་བྱས་ཏེ། རྡོ་བཅའི་ཁར་སླེབས་པ་ན། བླ་མ་སྤྲུལ་སྐུ་རྣམ་དང་། དེའི་རྗེས་
སུ་དགེ་འདུན་ཐམས་ཅད་བསླབ་པའི་རྒན་རིམ་ལྟར་ཕེབས། ཡར་འཚོགས་
ནས་གྲྭ་ཚང་འདིའི་སྒོས་ཀྱི་ཆོས་སྐྱོང་ལྷ་མོའི་ཚོ་ག་གསུང་། ཇ་རྒྱབ་ནས་
བསྟན་པ་སྤྱི་སྒོས་ལ་ཉེ་བར་འཚེ་བའི་རིགས་དང་། ཆོས་སྡེ་འདི་ཉིད་ཀྱི་ཕྱི་
ནང་དུ་དཀྲུགས་ཤིང་སེལ་འཇུག་པ་སོགས་ལ་དམིགས་ནས་མདོ་སྒྲུབ་ཚར་
རེ་མ་ཆག་པར་གསུངས་ནས་གྲོལ། ཉིས་ཆ་དང་སྐོར་འཚོགས་ཡོད་མེད་
726



སྐབས་བསྟུན་གྱིས་རྩོད་པ་རྒྱུན་རིང་བྱེད། གུང་ཚིགས་སྐབས་མངོན་རྟོགས་
རྒྱུན་གྱི་འབེབས་ཚན་དང་། དཀོན་མཆོག་རྗེས་དྲན་དང་མཇུག་ཏུ་ཟས་
བསྔོ་ལྟུང་བཤགས་སོགས་གསུངས་ནས་གྲོལ་རྗེས། དཔེ་ཁྲིད་དང་དཔེ་ལྟོས་
རྒྱུན་རིང་སོང་འཕྲལ། ཉི་མའི་ཚོད་དང་བསྟུན་ནས་སྒྲོལ་འདོན་གྱི་འཁར་
བརྡའ་བཏང་། ཡར་འཚོགས་དུས་སྐྱོར་སྦྱངས་རྒྱུན་རིང་བྱེད་སྐབས་བློ་
འཛིན་མང་ཉུང་དང་བསྟུན་པའི་བལྟ་རྟོག་བྱེད་པ་གལ་ཆེ། མར་གྲོལ་ནས་
ཟླ་གམ་ཐང་ལ་བཏིང་བ་ལྟར་འཚོགས་ཏེ། མཁའ་མཉམ་མ། པཎ་ཆེན་སྐྱེས་
ཕྲེང་གསོལ་འདེབས། རྗེ་སྐུ་བཞི་མ། ཞབས་བརྟན་གསོལ་འདེབས་རེས་
མོས། སྒྲོལ་མ་ཚར་ཞེ་གཉིས་སོགས་དུས་ཚོད་དང་བསྟུན། ཡན་ལག་བདུན་
པ་ལེགས་བྲིས་མ་དང་བཅས་པ། མདོ་སེང་གདོང་མ་རིགས་གནས་སྨོན་
ལམ། རབ་འབྱམས་རྒྱལ་བ་མ། བསྟན་འབར་མ་བཅས་གསུངས་ནས། རྩོད་
པའི་ཡན་ལག་ཆ་ཚང་བ། གཞན་གྱི་ཟེར་ཟློས་ཙམ་དང་། ཚིག་སྤྱིའི་བཤད་
ཡམ་ཙམ་དུ་མ་སོང་བར། རྗེ་ཡབ་སྲས་ཀྱི་ལེགས་བཤད་གཙོ་བོར་གྱུར་པའི་
གཞུང་དོན་རིགས་པའི་བརྡར་ཤ་བཅད་དེ་གོ་བ་གཏིང་ཚུགས་པའི་ཐབས་
སུ་ཚ་གྲང་ཁྱད་དུ་བསད་དེ་ཉིན་མཚན་ཁོར་མོ་ཡུག་ཏུ་བརྩོན་པ་ཆུ་བོའི་་་་་
རྒྱུན་བཞིན་ལྷོད་མེད་བྱེད། རྩོད་པ་བྱེད་སྐབས་སྐོར་འཚོགས་ཡོད་མེད་གང་
གི་སྐབས་སུ་ཡང་མགོ་རྒན་པ་ནས་མཇུག་བན་ཕྲུག་གཅིག་མཐར་བརྟེན་པ་
ཡན་ཆད་ཀྱིས་ཉིས་ཆ་གནང་ནས་བཞུགས་དགོས། སྐོར་འཚོགས་ཀྱི་སྐབས་
འཛིན་གྲྭ་གོང་མའི་ཐལ་སྐད་མ་བཏང་ཞོལ་མ་མི་ལངས། རྩོད་པ་ཡུན་རིང་
727
727



ཐུང་དང་བསྟུན་ནས་བླ་བརྒྱུད་པ་རྣམས་ལ་དགེ་བསྐོས་ཀྱིས་ལག་བརྡ་བྱེད།
བན་ཕྲུག་ཆུང་ངུ་རྣམས་དགེ་བསྐོས་རྡོ་བཅའི་སྟེང་དུ་ཕྱིན་པ་ན་གྲོལ་ཆོག
དེ་མིན་རྩོད་པ་ཐམས་ཅད་གོང་མ་གོང་མ་གྲོལ་ཏེ་ཞོལ་མ་ལ་ཁས་ལེན་རྩོད་
པ་བློ་བསྐྱེད་འོང་ངེས་གནང་ནས་དཀྱུས་གཅིག་ལ་གྲོལ་བ་མ་གཏོགས་རང་
རང་གང་འདོད་ཀྱིས་ཞོལ་མ་དག་སྔོན་དུ་གྲོལ་མི་ཆོག་ཆོས་གྲྭ་ཚུགས་
གྲོལ་གྱི་དུས་མཚམས་གྲྭ་ས་ཆེན་པོ་རྣམས་ཀྱི་ཕྱག་སྲོལ་བཟང་པོ་བཙུགས་པ་
མ་ནོར་བར་བླ་མ་དགེ་བསྐོས་དགེ་བཤེས་རྣམས་ཀྱིས་བལྟ་རྟོག་བྱས་ཏེ་
བསྡུས་གྲྭ་ནས་བརྩམས་ཏེ་པོ་ཏི་ལྔ་ལ་གོ་བ་གང་ཆགས་ཡོང་བའི་ཐབས་ཀྱི་
བགྲོ་གླེང་ཡུན་ཅི་རིང་བྱ་བ་རང་གཞན་ཀུན་གྱི་ཕན་བདེའི་རྩ་བ་ཡིན་པས་
ན་ནན་ཏན་བྱེད། ཆོས་མཚམས་སྐབས་རང་རང་གི་རྩི་བཞག་དང་
དེའི་ཐད་ཀྱི་རྒྱ་བོད་ཀྱི་གཞུང་ཆེན་མོ་ཡིག་ཆ་སོགས་ལ་བལྟ་རྟོགས་བྱ་ཞིང་།
ཆོས་གྲྭ་ཚུགས་མིན་ལ་མ་ལྟོས་པར་གནས་སྐབས་ཀུན་ཏུ་ཁོམ་ལོང་ཡོད་ཚེ། །
དགེ་རྒན་གཞན་ལས་ད་པེ་ཁྲིད། མེད་ཚེ་དཔེ་འཛིན་སྐྱོར་སྦྱང་སོགས་ལ་
འབད་པ་དང༌། ངེད་ཀྱིས་ཟུར་དུ་བཀོད་པའི་མཚན་ཉིད་བསླབ་བྱ་དང་།
རྩོད་པའི་འགྲིག་ཡིག་སོགས་ལ་གཟིགས་ཏེ་བྱང་ཆུང་ལམ་གྱི་རིམ་པའི་་་་་་
དགོངས་དོན་གཏན་ལ་འབེབས་པའི་ལག་ལེན་ཉམས་མྱོང་དང་སྦྱར་ནས་་་
རང་རྒྱུད་ཀྱི་ཉོན་མོངས་པའི་གཉེན་པོར་འགྲོ་བ་ཞིག་མཛད་དགོས་ལགས།
དེ་ལྟར་བཀའ་པོད་ཆེན་པོ་ལྔ་ལ་ཐོས་བསམ་གནད་དུ་འཁེལ་བའི་རྟགས་་་་
ཡང་། ཐོས་རྟགས་ཞི་ཞིང་དུལ་བ་ཡིན། །སྒོམ་རྟགས་ཉོན་མོངས་ཆུང་བ་
728



ཡིན། །ཞེས་དང༌། མ་རིག་མུན་སེལ་ཐོས་པའི་མེ་སྦར་ཡང་། །ང་རྒྱལ་དུ་
བའི་ངོ་བོར་འཁྱིལ་བ་ཡིས། །ཕྱི་ཕྱིར་སྐྱོན་ཡོན་མཐོང་བ་སྒྲིབ་བྱེད་ལ། །ཆོས་
སུ་སོང་ན་ཤེས་རྒྱུད་དུལ་དགོས་པས། །སྙེ་མ་ལོང་བ་མགོ་འཕང་མ་མཐོ་
ཨང་། །ཞེས་དང་། དབུ་ཚད་ཟུང་དུ་འཇུག་པའི་ལྟ་བ་དང་། །ཆོས་མངོན་
མཛོད་དང་ཕ་རོལ་ཕྱིན་པའི་སྒོམ། །བསྟན་པའི་ནང་མཛོད་འདུལ་བའི་
སྤྱོད་པ་རྣམས། །མ་ཚང་བསླབ་གསུམ་ཡ་བྲལ་འགྱུར་བའི་ཕྱིར། །བཀའ་
པོད་ལྔ་ལ་ཚང་བར་སྦྱོངས་ཤིག་ཨང་། །ཞེས་སོགས་སྐྱེས་ཆེན་དམ་པ་རྣམས་
ཀྱིས་བསླབ་བྱ་གང་གསུངས་སྙན་རྒྱབ་ཏུ་མ་འཕངས་པར་ཐུག་ཀྱི་ཟེའུ་་་་་
འབྲུར་བཅིངས་ཏེ་ལམ་གྱི་གཙོ་བོ་རྣམ་གསུམ་སོགས་ཐུན་མོང་ལམ་སྦྱང་གི་
རིམ་པ་སྔོན་དུ་བཏང་སྟེ། མདོ་སྔགས་ཡ་བྲལ་དུ་མ་བྱས་པར་གཅིག་གྲོགས་
སུ་གཅིག་འགྲོ་བའི་ཚུལ་གྱིས་ཚེ་གཅིག་སངས་རྒྱས་སྒྲུབ་པའི་ཐབས་མཆོག་
བླ་མེད་རྡོ་རྗེ་ཐེག་པའི་རིམ་གཉིས་སྤྱི་དང་། ཁྱད་པར་སྙིགས་མའི་དུས་
འདིར་བློ་གྲོས་བསོད་ནམས་དམན་པས། བཤད་སྒྲུབ་ཀྱི་འཆད་ཉན་བགྱིད་
པ་ལ་ཞིང་གི་མཐུ་ལ་བརྟེན་ནས་ཕྱི་ནང་གསང་བའི་བར་ཆད་ཐམས་ཅད་་་་་
སེལ་ཞིང་མཆོག་ཐུན་གྱི་དངོས་གྲུབ་མྱུར་དུ་སྩོལ་ཕྱིར་དཀོན་མཆོག་གསུམ་
ལ་ཕྱག་མཆོད་ཡན་ལག་བདུན་པ་དང་མཎྜལ་འབུལ་བ། ཤེས་རབ་བློ་
འཕེལ་དང་མི་བརྗེད་པའི་གཟུངས་སྒྲུབ་པ། ། ཁྱད་པར་དུ་ཡི་དམ་རྡོ་རྗེ་
འཇིགས་བྱེད་དང་མ་རྒྱུད་འཁོར་ལོ་བདེ་མཆོག་གཉིས་ཀྱི་རིམ་གཉིས་ཀྱི་བསྐྱེད་
རྫོགས་གཙོར་འདོན་གྱི་སྒོ་ནས་ནང་རིག་པ་འཛིན་པ་ལ། ཕྱི་སོ་སོར་ཐར་
729



བའི་བཅས་མཚམས་ལ་ཞིབ་པར་གནས་དགོས་པ་རྒྱུད་སྡེ་མཐའ་དག་གི་་་་
དགོངས་པ་ཡིན་པས་རྒྱུན་བཅུག་གི་ཆོ་ག་བདག་འཇུག་གདངས་དབྱངས་་་་
སོགས་མདོ་རྒྱུད་ཀྱི་ཕྱག་ལེན་ཆེ་ཕྲ་ཀུན་ཀྱང་མ་ཉམས་པར་བསླབ་སྦྱངས་་་་་
ཞལ་འདོན་མཛད་དགོས། ཆོས་ཐོག་རེ་རེའི་བསྐང་གསོ་རྒྱས་པ་རེ། གྲོལ་
ཉིན་ལྷ་མོའི་གཤེགས་གཏོར་བཅས། ཟླ་བ་རེ་རེའི་ཚེས་བརྒྱད་ལ་མཎྜལ་
བཞི་བ། བཅུ་ལ་དཔའ་བོ་གཅིག་པའི་བདག་འཇུག ཉེར་ལྔ་ལ་བདེ་མཆོག་
བདག་མདུན་གྱི་ཆོ་ག་མཇུག་ཏུ་ཚོགས་འཁོར་རྣམས་ཆག་མེད་བྱེད་དགོས།
ས་ག་ཟླ་བའི་ནང་ཉིན་ལྔ་དང་། དབྱར་གནས་ཉིན་ལྔའི་རིང་ལ་ཚོགས་
ལངས་པ་འཛིན་གྲྭ་སོ་སོ་ནས་རེས་མོས་སུ་གཏོང་། དབྱར་གནས་ཀྱི་མཇུག་
ཏུ་ཡབ་རྗེ་གསེར་ཁང་པའི་ཕྱག་བཞེས་ལྟར་གྱི་མཆོད་པའི་འགྲིག་ཡིག་་་་་་
བཞིན་མཆོད་འབུལ་རྒྱས་པ་ཞིག་གཙང་ཞིང་དྭངས་པ་འདྲེན་ངེས་བྱེད། ལྔ་
མཆོད་ཆེན་མོའི་ཉེར་བཞིའི་ཉིན་བདེ་མཆོག་བདག་མདུན་ཚོགས་ལག་་་་་
མཆོད་བཅས་དང་། ལྔ་དྲུག་བདུན་གསུམ་ལ་བདག་འཇུག བརྒྱད་ཀྱི་ཉིན་
ཆོས་སྤྱོད། དགུའི་ཉིན་བསྐང་གསོ་བཅས་གྲུབ་པར་བྱ། གཞན་འཕྲལ་
ཕུགས་ཀུན་ཏུ་ཕན་པའི་སྤང་བླང་གི་རིམ་པ་ལ། རྒྱུན་པར་གླིང་བར་དང་གྲྭ་
ཤག་སོགས་སུ་འཚོགས་ནས་མི་མཛེས་པའི་སྤྱོད་པ། དོན་མེད་ཀྱི་ལོང་
གཏམ། བག་མེད་ཀྱི་བྱ་བ། ཕན་ཚུན་བརྙས་སྨོད་བྱེད་པ། ཤོ་རྡོ་འཕེན་པ།
ཕྲག་དོག་འགྲན་སེམས། གླིང་བར་ནས་ཀུ་ཅོ་དང་རྒྱང་འབོད་བྱེད་པ།
གཟན་ཤམ་མི་གྱོན་པར་འགྲོ་བ། གྱོན་ཡང་ཚེས་ཁ་ནག་པོ་ཅན་གྱོན་པ།
730



ཤམ་ཐབས་ཉིས་ལྟེབ་དང་གཟན་ཕྱར་གོན་བྱེད་པ། ལྷམ་མགོ་ཟླུམ་དང་
ལག་ཕུར་གྱོན་པ། སྒྲ་ཚད་ལས་ལྷག་འཇོག་པ་སོགས་འདུལ་བའི་བཅས་
ཁྲིམས་དང་མི་མཐུན་ཞིང་ཁྱིམ་པ་མ་དད་པའི་བྱ་བ་ངན་པ་གཏན་ནས་མི་
བྱ། ཕྲེང་སོར་མ་གཏོགས་ཕྲེང་ནག་རིན་པོ་ཆེའི་རྒྱན་ཅན་སོགས་གང་ཡིན་
བཟུང་མི་ཆོག གླིང་གསེབ་ཏུ་དངོས་པོ་ཆེ་ཕྲ་རྙེད་ན་དགེ་བསྐོས་ལ་སྤྲད་དེ་
ཚོགས་སུ་བྲིམས་པའི་སྤྲོད་ལེན་ཚུལ་མཐུན་བྱེད་པ། དགོན་ནང་དུ་སྡིག་
སྤྱོད་བྱེད་པ། འཕྲལ་གྱི་ཉེར་མཁོའི་མཐུན་རྐྱེན་དམིགས་བསལ་ཙམ་མ་
གཏོགས། དུད་འགྲོ་འཚོ་སྐྱོང་དང་། ཁེ་ཚོང་བུན་ལོག་ཞིང་ལས་སོ་ནམ་
བྱེད་པ། གཉེན་གྱི་འཕྲིན་སྦྱོར་བྱེད་པ། ཕྱོགས་ཡས་མས་སུ་འགྲོ་ཚེ་སྐྱ་ཆས་
གྱོན་ཞིང་འཁོར་གསུམ་འདོགས་པ། ཁ་དོག་མ་བསྒྱུར་བའི་ཞྭ་དང་གོན་པ་
དཀར་པོ། རྒྱ་སྐེ་ཅན་གྱི་ཕུ་ཐུང་དང་རྒྱ་ཞྭ་གྱོན་པ། གྲྭ་ཚང་སྤྱི་ལ་གནོད་
པའི་ནང་གཏམ་ཕྱིར་སྐྱེལ་བ་སོགས་བྱུང་ན་དགེ་བསྐོས་ནས་ཚོགས་གཏམ་
གྱིས་ཚར་བཅད། ཉིན་གསུམ་གྱི་རིང་ལ་ཕྱག་འཚལ་ཏེ། བརྒྱ་མཆོད་དང་
སྙན་དར་འབུལ་བ་སོགས་ཀྱིས་བཤགས་པ་བྱེད་དུ་འཇུག རྩ་བ་བཞི་ཆང་
དང་བཅས་པའི་ཕམ་པ་འཆབ་བཅས་ཀྱིས་ཉེས་པས་གོས་ན་གཏན་ནས་་་་་
གནས་དབྱུང་བྱ། རྨ་ཁྲག་འདོན་པའི་རྡེག་རེ་བྱས་པ། བླ་མ་དགེ་འདུན་གྱི་
བར་དུ་དབྱེན་བྱེད་པ། ཉེས་པ་མེད་བཞིན་དུ་དགེ་ཚུལ་སློང་གཞན་ལ་ཕམ་
པས་བསྐུར་བ་བཏབ་པ། བླ་མ་ལས་སྣེ་སོགས་ལ་ཁ་ལན་ལག་ལན་སློག་པ་
སོགས་གནས་ནས་དབྱུང་དགོས་ཤིང་། ཁོ་རང་ཚོས་བསམ་བློ་བཏང་སྟེ་
731



དགོན་པ་བློས་མི་གཏོང་ཕྱིན་ཉིན་གང་གི་མང་ཇ་ཇ་ཁ་གཅིག་འགྱེད་བཅས་
ཉེས་པ་ལྕི་ཡང་དང་བསྟུན་ཏེ་འགྲིག་བཤགས་བྱེད་དུ་བཅུག་ནས་སླར་ཡང་
ཚོགས་ལ་འདུག་ཏུ་བཅུག ནད་པ་ཉམ་ཐག་དང་། ས་ཐག་རིང་བོ་ནས་
ཕྱག་སྐོར་བྱེད་དུ་འོང་བའི་དམིགས་བསལ་ཅན་མ་གཏོགས་བུད་མེད་ཞག་
སྡོད་བྱེད་དུ་མི་འཇུག སྤྱིར་གྲྭ་བ་གཉོམ་ཆུང་དགེ་སྦྱོར་བ་རེ་ཡིན་ན་ཚོགས་
སུ་མ་ཞུགས་པར་ཟུར་སྡོད་བྱས་ཀྱང་འགལ་བ་མེད་མོད། དེ་དག་ཀྱང་སྒོ་ཕྱི་
ནང་ཕྱོགས་ཡས་མས་ཀྱི་འགྲོ་སྡོད་གང་གི་སྐབས་སུ་གོང་སྨྲས་ཀྱི་འགྲིག་ལམ་
འདི་དང་བཞུགས་ཚུལ་ཕེབས་ཚུལ་ན་བཟའ་མནབ་ཚུལ་སོགས་རྒྱུན་གྱི་བྱ་
བ་མཐའ་དག་དགེ་འདུན་མང་དང་སྤྱོད་ལམ་མཐུན་པའི་སྒོ་ནས་བརྩི་་་་་་
དགོས། དེ་ལྟར་མིན་པར་བླ་མ་ལས་སྣེའི་གསུང་མི་བརྩི་ཞིང་དོན་མང་བྱ་
མང་བློ་རྒོད་ཀྱི་རིགས་ཟུར་དུ་སྡོད་མཁན་མང་བ་དགག་བྱ་ཆེ་བས་ཐབས་་་་
ཀྱིས་འགོག དགེ་རྒན་དང་དགེ་ཕྲུག་ཡུལ་ཚན་སྡེ་དགོན་ཕྱོགས་རིས་སུ་
བཅད་དེ་དགེ་འདུན་གྱི་དབྱེན་བྱས་ན། གཏེ་བོ་གང་ཡིན་གནས་དབྱུང་
བྱས་ཏེ་ཕྱོགས་གཏོགས་ཐམས་ཅད་ལ་ཡང་མང་ཇ་ཚབ་ར་མཆོད་མེ་སྙན་་་་་
དར་འབུལ་དུ་འཇུག བླ་མའི་གཟིམ་ཁང་ལྷ་ཁང་འདུ་ཁང་སོགས་ཨར་
ལས་བྱེད་པ་རྣམས་ཀྱིས་འགྲིག་ལམ་ཚུལ་བཞིན་རྩི་མ་ནུས་པ་དང༌། ཕྱོགས་
ནས་འོངས་པའི་གྲྭ་ཡན་སྤྱོད་ལམ་མི་མཛེས་ཤིང་མིག་ལྟོས་ངན་པའི་ལད་མོ་
མི་བྱེད་ཅིང་། ཁ་མིག་ཡར་ལྟ་བྱེད་པ་གལ་ཆེ། གྲོང་ཆོག་རིགས་དགེ་བསྐོས་
ཀྱིས་འབབ་མཚམས་རེས་མོས་ཀྱིས་གཏོང་བ་ལས་ཉེ་ཕྱོགས་མི་སྦྱོར་བ།
732



ཕེབས་པ་རྣམས་ལ་བསླབ་པ་རྒན་པ་ཞིག་གིས་འགྲིག་ལམ་དང་མཐུན་པའི་
བལྟ་རྟོག་བྱས་ཏེ། བག་ཡོད་ཚུལ་མཐུན་གྱི་སྒོ་ནས་ཆོ་ག་ཕྱག་ལེན་ངེས་
གཙང་བ་གང་རྒྱས་བྱེད་པ་མ་གཏོགས། སྦྱིན་བདག་མ་དད་པ་སྐྱེ་བའི་རྒྱུ་
སྣང་བ་གང་དྲན་གཏན་ནས་བྱས་མི་ཆོག འགྲོ་འདུག་གང་གི་སྐབས་སུ་
དགེ་བསྐོས་ཀྱིས་གནང་ཚད་བཟུང་བ་ལས་ལྷག་མི་སྡོད་ཅིང་། ཁྱད་པར་
ཆོས་གྲྭ་བ་རྣམས་ལ་གཞུང་གི་དཔེ་ཁྲིད་དང་། དུས་བཞིའི་ཆོས་ཐོག་སོགས་
ཀྱི་དུས་སུ་གནང་བ་བྱིན་མི་ཆོག བླ་བྲང་ནང་ནས་གཞུང་དོན་ལྟ་བུའི་ཁག་
ཆེན་མ་གཏོགས་བྱེས་སུ་སོང་བ་ཀུན་ཀྱང་ཆོས་ཐོག ཆོས་མཚམས་ཀྱི་རྩོད་
པ་དཔེ་ཁྲིད་སྐྱོར་སྦྱང་ནམ་ཚུགས་ཟུར་ཡིག་ཏུ་འཁོད་པའི་དུས་ཚུན་ལ་་་་་་་
འོངས་ནས་ཚོགས་ཆོས་གྲྭ་ངེས་པར་འགྲིམ་དགོས། བླ་མ་དགེ་བསྐོས་ཀྱིས་
དགོངས་པ་མ་ཁྲོལ་བར་དགོན་པ་གཞན་དུ་འགྲོ་སྡོད་མི་བྱེད། སོང་ནས་
ཡུན་རིང་འགོར་བ། ཅུང་ཟད་ལས་མ་འགོར་བར་སླར་འོངས་ན་རྗེ་ཡབ་
སྲས་ཀྱི་ལེགས་བཤད་ཆེ་ཆུང་རེ་ཚོགས་རྒྱུགས་སུ་འབུལ་དགོས། དགོན་ནང་
དུ་བླ་མ་སོགས་ཆེ་ཁག་གི་རིགས་མ་གཏོགས་རྟར་མི་ཞོན་འདུ་ཁང་མགོན་་་་་
ཁང་ལྷ་ཁང་སོགས་སོ་སོའི་བདག་པོ་ཆབ་རིལ་གོ་གཉེར་སོགས་ཀྱིས།
མཛེས་དགའ་བའི་རྣམ་ཐར་ལྟར་རྟེན་དང་བརྟེན་པ་བཅས་པར་འཕྲལ་་་་་་
ཕུགས་སུ་ཕན་པ་གང་ཆེའི་བསམ་པ་བསྐྱེད་ནས་གད་བདར་མཆོད་འབུལ་
གང་རྒྱས་ཞབས་ཏོག་ཏུ་གང་འགྲོ་བྱེད་དགོས། དགེ་འདུན་གྱི་ཡོ་བྱད་ལ་
གང་ཟག་གིས་ལོངས་མི་སྤྱོད། ནད་པའི་རིགས་ལ་སངས་རྒྱས་ཀྱི་སྐུ་
733
་་



གཟུགས་ཀྱིས་ཀྱང་བསྐྱངས་པར་གསུངས་པས། ནད་པ་རང་ལ་མཐུན་རྐྱེན་
མེད་ན་དགེ་འདུན་གྱི་སྤྱི་རྗེས་ནས་རིམ་གྲོའི་ཐེབས་སོགས་བྱིན། ནད་སོས་
འཕྲལ་འབྱོར་བ་ཡོད་ན་སླར་འབུལ། ཅི་ཡང་མེད་པའི་གྲྭ་རྒྱུན་བྱེད་འདོད་
རྣམས་ཀྱང་དེ་དང་འདྲ། དགོན་པའི་སྤྱི་གཉེར་སོགས་ཀྱིས་དགེ་འདུན་གྱི་
སྤྱི་རྫས་འབྲས་ཀྱི་ཕུབ་མ་ཙམ་ལོངས་སྤྱད་ན་ཡི་དྭགས་དམན་པར་སྐྱེས་ནས་
ཡུན་རིང་བོར་སྡུག་བསྔལ་མྱོང་དགོས་པར་གསུངས་པ་སོགས་ལ་བསམས་་་་
ནས་ལག་ཏུ་གང་འབྱོར་དགེ་འདུན་ལ་བསྔོ་བ་དང་། རྩིས་སྤྲོད་སྐབས་རང་
དོན་དུ་ལོངས་མ་སྤྱད་པའི་ཚུལ་བླ་མ་ཆོས་སྐྱོང་དཔང་བཙུགས་ཀྱི་མནའ་་་་
ཕུལ་ཏེ་འདི་ཕྱིར་དགེ་བའི་སྐྱབས་འཇུག་ཞུ། སྦྱིན་བདག་རྣམས་ལ་ཡང་
བརྩེ་བས་བསླངས་ཏེ་འདི་ཕྱིའི་སྡུག་བསྔལ་གྱི་རྒྱུ་ཉོན་མོངས་དང་བཅས་པ་
བྱང་བ་དང་། གནས་སྐབས་དང་མཐར་ཐུག་གི་བདེ་བ་ཐོབ་པར་གྱུར་ཅིག་
སྙམ་དུ་རིམ་གྲོ་ཆོས་སྤྱོད་ལ་བརྩོན་པར་བྱེད་པ་ལས། རང་དོན་ཙམ་གྱི་ཕྱིར་
ཟས་དང་རྙེད་པ་ལ་ལོངས་མི་སྤྱོད། རྒྱུན་དུ་བླ་མ་ཁྲི་གདན་ཟུར་ལས་སྣེ་
རྒན་པ་སློབ་གཉེར་དང་ཡོན་ཏན་བཟང་རིགས་དང་སྤྱི་སེམས་ཆེ་བ་སོགས་
ལ་རྒན་རྩིས་འཇོག་མཐོང་གཟོས་དང་བཀུར་གཟོས་འོས་བབས་བྱེད། ལས་
སྣེ་རྒན་པ་སོགས་ཚོགས་འདུའི་སྐབས་སུ་འཕྲལ་ཕུགས་སུ་སླེབ་གང་ཆེ། རྒྱུ་
འབྲས་དཔང་བཞག་གི་བསམ་མནོ་ཞིབ་ཏུ་བཏང་སྟེ་ཕན་ཚུན་གྲོས་མཐུན་
གྱི་སྒོ་ནས་ལས་དོན་སྒྲུབ་པ་ལས། སོ་སོའི་ཕྱོགས་ལྟུང་ཉེ་འབྲངས་ཕུགས་སུ་
བཅུག་པའི་རིགས་གཏན་ནས་མི་བྱེད། དེ་འདྲ་བྱེད་མཁན་ཡོད་ཚེ་བླ་བྲང་
734



ནང་ནས་ཚེགས་འཛིན་བྱེད། དེ་ལྟར་སྤྱི་བྱེ་བྲག་གི་འགྲིག་ལམ་ཀུན་སྤྱོད་བློ་
གཟུ་བོའི་སྒོ་ནས་ནན་ཀྱང་རྩི་ཐུབ་མི་ཐུབ་དང་དྲང་མི་དྲང་རྣམ་རྟོག་སྣ་་་་་
ཚོགས་འཆར་བ་སེམས་རྒྱུད་བདུད་དང་རྒྱལ་འགོང་གིས་སླད་དེ་ལས་ཀྱིས་
བྱས་པ་ཡང་། མདོ་དྲན་པ་ཉེར་བཞག་ལས། བྱེད་ཀུན་སེམས་ལ་རག་ལས་
ཤིང་། །འབྲས་བུ་སེམས་ལ་རག་ལས་མཐོང་། །ཇི་ལྟར་སེམས་ནི་སྣ་ཚོགས་
ལྟར། །དེ་ལྟ་བུ་ཡི་འབྲས་བུ་མཐོང་། །འཇིག་རྟེན་སྲིད་གསུམ་རྗེས་འགྲོ་
འདི། །ཐམས་ཅད་སེམས་ཀྱིས་སྣ་ཚོགས་བྲིས། །ཞེས་དང་། སྲིད་པའི་རྨོངས་
པའི་སེམས་ཅན་རྣམས། །སེམས་ཀྱི་དབང་དུ་གྱུར་ནས་འགྲོ། །དམུས་ལོང་
ལམ་བཟང་མི་མཐོང་ལྟར། །མྱ་ངན་འདས་པ་ཐོབ་མི་འགྱུར། །ཞེས་
གསུངས་པ་ལྟར། སྣོད་བཅུད་དང་བདེ་སྡུག་ཐམས་ཅད་ལས་ལ་རག་ལས་
ཤིང་། ལུས་ངག་གི་ལས་དགེ་མི་དགེ་གང་དུ་འབྱུང་བ་སོགས་ཀྱི་རྩ་བ་
སེམས་ལ་རག་ལས་པས་ན། རྒྱལ་སྲས་ཞི་བ་ལྷས། སེམས་བསྲུང་བརྟུལ་
ཞུགས་མ་གཏོགས་པ། །བརྟུལ་ཞུགས་མང་པོས་ཅི་ཞིག་བྱ། །ཞེས་གསུངས་
པ་ལྟར། རྣམ་པ་ཐམས་ཅད་དུ་དྲན་པ་དང་ཤེས་བཞིན་གྱིས་རང་གི་སེམས་
རྒྱུད་དུག་གསུམ་རྩི་ལྟ་བུའི་དབང་དུ་སོང་། དེས་ཀུན་ནས་བསླངས་པའི་བྱ་
བ་ལ་ཞུགས་སམ་མ་ཞུགས་འདུལ་བ་དང་མཐུན་ནམ་མི་མཐུན། རང་
གཞན་ལ་ཕན་པའི་དགེ་ཕྱོགས་ཅི་ལྟ་བུ་ཞིག་ལ་སྤྲོ་བར་འདུག་གམ་མི་་་་་་
འདུག་སྙམ་པས་ཉིན་རེ་བཞིན་བལྟ་རྟོག་བཅུག་ནས། གལ་ཏེ་སེམས་ཉོན་
མོངས་པའི་ཕྱོགས་སུ་སོང་ན། དེ་ལས་ཁ་ཕྱིར་བསླན་ཏེ་དགེ་བ་དང་བླ་མའི་
，
r
735



ཕྱོགས་ལ་སྦྱོར་བ་སོགས་སེམས་བསྲུང་བའི་བརྟུལ་ཞུགས་གཙང་མ་ལ་་་་་་
འབད་པ་ལྷུར་ལེན་པ་སོགས་སྤྱི་དང་བྱེ་བྲག་གི་བླང་དོར་འགྲིག་ལམ་གོང་་་་
གསལ་གྱི་རིམ་པ་རྣམས་འདིར་ཚོགས་དགེ་འདུན་ཡོངས་ཀྱི་ཐུགས་ལ་ངེས་
པར་བྱས་ནས་ཚུལ་བཞིན་བརྩི་སྲུང་བགྱིས་ན་རང་ཉིད་འཕྲལ་ཕུགས་ཀུན་
ཏུ་བདེ་དགེ་ལེགས་ཚོགས་འཕེལ་བའི་འདུན་མའི་རྩ་བ་ཡིན་པར་མ་ཟད།
ལྷ་དང་བཅས་པའི་འཇིག་རྟེན་པ་སུ་ཞིག་གིས་མཐོང་བ་དང་ཐོས་པ་དང་།
ཕྱག་མཆོད་བཀུར་སྟི་བགྱིས་པས་ཀྱང་བསོད་ནམས་ཚད་མེད་དཔག་ཏུ་་་་་་
མེད་པ། སྡུད་པར་མདོ་སྡེ་ཉི་མའི་སྙིང་བོ་ལས་གསུངས་ཤིང་། རྒྱལ་སྲས་
ཐོགས་མེད་བཟང་པོས་ཀྱང་། གཞན་གནོད་གཞི་བཅས་བསྲུང་བར་ཁས་
བླངས་ནས། །དགྲ་ལ་སྡིག་ལས་གཏོང་བའི་ཕོ་རྒོད་པོ། །རང་གི་སྡོམ་གསུམ་
ཡུལ་ནས་འདོར་ཉེན་གདའ། །གནོད་སེམས་རྩད་ནས་ཐོན་པར་བྱིན་གྱིས་
རློབས། །ཞེས་གསུངས་པ་ལྟར། རང་ཅག་རྣམས་མཁན་སློབ་དགེ་འདུན་
དང་བཅས་པའི་སྤྱན་སྔར་གཞན་གནོད་གཞི་བཅས་སོགས་མི་མཐུན་ཕྱོགས་
སྤོང་བར་ཁས་བླངས་ནས། ཕྱིའི་ཀུན་སྤྱོད་རབ་ཏུ་བྱུང་བའི་རྟགས་ཆ་
ལུགས་བླངས་ཏེ་ཞི་བ་དུལ་བ་ལྟར་སྣང་ཡང་། ནང་ནས་དུག་གསུམ་ཁ་མ་
བྲི་བའི་ཕྱོགས་འཛིན་གྱིས་ཆགས་སྡང་དང་ཁྲོ་བ་ལ་སླར་ཁྲོ། བརྡེག་པ་ལ་
སླར་བརྡེག གཤེ་བ་ལ་སླར་གཤེ མཚང་འབྲུ་བ་ལ་སླར་མཚང་འབྲུ་བ་
སོགས་རང་གཞན་གཉིས་ཀ་ལ་གནོད་པ་དེ་འདྲ་མི་བྱེད་པར་རང་གཞན་་་
ཀུན་ལ་གནས་སྐབས་ཀུན་ཏུ་བདེ་བའི་ཐབས་རྨད་དུ་བྱུང་བ་དམ་པའི་ཆོས་
736



ཀྱི་ཉིང་ཁུ་ལྷག་པ་ཚུལ་ཁྲིམས་ཀྱི་བསླབ་པ་རིན་པོ་ཆེ་ཉམས་སུ་བླངས་ཤིང་
གཅེས་སྤྲས་བགྱིས་ན་བསོད་ནམས་དཔག་ཏུ་མེད་པའི་ཚུལ་ཡང་། ཚོམས་
ལས། བསོད་ནམས་བྱས་ཤིང་སྡིག་པ་མ་བྱས་ལ། །དམ་པ་རྣམས་ཀྱིས་དགེ་
བ་ཆེར་སྤྱད་པས། །དེ་ནི་ནམ་ཡང་འཆི་བའི་འཇིགས་མེད་དེ། །བརྟན་པའི་
གྲུ་ཡིས་ཕ་རོལ་འགྲོ་བ་བཞིན། །ཞེས་གསུངས་པ་ལྟར། སྤྱིར་དམ་པའི་ཆོས་
དང་ཁྱད་པར་འདུལ་བ་ལ་བརྟེན་པས་བརྟག་ཐུབ་པ། ཉམས་དགའ་བ། ཞེ་
གཙང་བ། མཐའ་བཟང་བར་མ་ཟད། དེ་ཡང་འདུལ་བ་རྒྱ་མཚོའི་སྙིང་བོ་
ལས། མཐར་ཐུགས་འབྲས་བུ་བྱང་ཆུབ་གསུམ། །ཐོབ་པར་འགྱུར་ཞེས་
གསུངས་པའི་ཕྱིར། །བརྩོན་ལྡན་རྣམས་ཀྱིས་སོ་སོར་ཐར། །རྟག་ཏུ་གུས་
པས་འབད་དེ་བསྲུང་། །ཞེས་གསུངས་པ་ལྟར། བདག་ཅག་གི་སྟོན་པས་
གནང་བའི་བསླབ་ཁྲིམས་དང་འགྲིག་ལམ་ཀུན་སྤྱོད་ཀྱི་རིམ་པ་འདི་དག་་་་་
ལས་འགལ་ན་ནི། དཔལ་མཉམ་མེད་རི་བོ་དགེ་ལྡན་པའི་སྲུང་མ་དམ་ཅན་
ཆོས་ཀྱི་རྒྱལ་པོ་དང་། དཔལ་ལྡན་དམག་ཟོར་རྒྱལ་མོས་བཀའ་ཆད་དྲག་པོ་
འབྱུང་བས་བག་ཡོད་པར་བྱོས་ཤིག ཆོས་མཐུན་གྱི་འགྲིག་ལམ་ཚུལ་བཞིན་
བརྩི་བ་རྣམས་ལ་བླ་མ་ཡི་དམ་ཆོས་སྲུང་དང་བཅས་པས་སྲུང་སྐྱོབ་འཕྲིན་་་་
ལས་གཡེལ་བ་མེད་པར་ཚུལ་བཞིན་དུ་བསྒྲུབ་པར་ཐེ་ཚོམ་མེད་པའི་ཕྱིར་ན།
ད་ལྟ་དལ་འབྱོར་གྱི་མི་ལུས་རིན་པོ་ཆེ་ཐོབ། བསྐལ་པ་མང་པོར་སྒྲ་
ཙམ་ཡང་ཐོས་དཀའ་བའི་མདོ་སྔགས་ཀྱི་བསྟན་པ་རིན་པོ་ཆེ་དང་མཇལ།
འཆད་རྩོད་རྩོམ་གསུམ་དང་། ཐོས་བསམ་སྒོམ་པའི་ཉམས་ལེན་བྱས་ཡོད་
737



སྐབས་འདིར་སྒོ་གསུམ་བརྩོན་པ་ཆེན་པོས་ཞུགས་ཏེ་རང་གཞན་ཐམས་་་་་་
ཅད་ལ་ཕན་པར་འགྱུར་བའི་དོན་ཆེན་པོ་ལ་འབད་པར་རིགས་སོ། །
སྨྲས་པ། ཐུབ་པའི་གསུང་རབ་དགོངས་དོན་གངྒཱ་མ། །རྣམ་དཔྱོད་
ཧུབ་ཀྱིས་འདྲེན་མཁས་བློ་བཟང་གྲགས། །སྲིད་པའི་ཟུག་རྔུ་སེལ་ཐབས་སོ་
ཐར་སྨན། །གངས་ལྗོངས་སྐལ་བཟང་རལ་ཀློང་ཅི་ཡང་ཕབ། །དེང་འདིར་
འཁོར་བའི་གཅོང་རོང་ཉམ་ང་ལས། །སྒྲོལ་བྱེད་སྤོང་བདུན་འཁོར་བཅས་
ཚུལ་ཁྲིམས་གྱུར། །སྤངས་རྟོགས་ཡོན་ཏན་ནོར་བུས་ཡོངས་བཀང་བ། །སྐལ་
བཟང་སྐྱེ་བོའི་ལོངས་སྤྱོད་ཉིད་དུ་སྦྱིན། །ཁ་བསླན་དཀའ་བའི་དམུ་རྒོད་
སེམས་ཀྱི་རྟ། །བག་ཡོད་བླང་དོར་སྟོན་པའི་གཟེར་རྣོན་བརྒྱས། །བཏབ་
པའི་སྲབ་ཀྱིས་ཉེས་སྤྱོད་སྒོ་བསྡམས་ནས། །ཚུལ་ཁྲིམས་གཏེར་གྱི་བུམ་
བཟང་འགེངས་པར་ཤོག །དལ་རྟེན་ཕུན་ཚོགས་འཁྲི་ཤིང་ཡོངས་འདུའི་
རྩེར། །ལེགས་ཚོགས་གཏན་གྱི་འདུན་མའི་དྲི་བཟང་གིས། །ཡོངས་ཁྱབ་
གསེར་གྱི་རི་བོའི་ཕྲེང་མཛེས་པ། །བཤད་སྒྲུབ་བསྟན་པ་ཕྱོགས་འདིར་དར་
རྒྱས་ཤོག །སྙིང་རྗེ་ཟླ་འོད་འཛུམ་པའི་ལྡིང་ཁང་དུ། །ཐོས་བསམ་ཡོན་ཏན་
ཨུཏྤལ་དཀར་པོའི་རྩེར། །སྤྱན་ཟུར་གཡོ་བའི་བསླབ་གསུམ་དགེ་འདུན་
མང་། །དར་རྒྱས་གླིང་འདིར་འགེངས་པའི་ངོ་མཚར་སྟོན། །དྲི་མེད་ཐུབ་
བསྟན་གསེར་གྱི་ཁང་བཟང་རྩེར། །དགེ་ལྡན་ལུགས་བཟང་བཤད་སྒྲུབ་
གདུགས་དཀར་པོ། །མཐའ་ཀླས་འགྲོ་བའི་ཕན་བདེ་བསིལ་བའི་དཔལ། །
ཡུན་རིང་བསྒྲེང་བའི་དགའ་སྟོན་ཉམས་མེད་ཤོག །
738



ཅེས་གནས་ཆེན་བྲག་དཀར་ལྷུན་གྱིས་གྲུབ་པའི་བདེ་ཆེན་ཆོས་ཀྱི་རྫོང་གི་གྲྭ་ཚང་ཐོས་་་་་་་་
བསམ་ཡོན་ཏན་དར་རྒྱས་གླིང་ཞེས་གྲགས་པའི་བཅའ་ཁྲིམས་གསེར་གྱི་ཕྲེང་བ་ཞེས་བྱ་བ་འདི་ནི།
གྲྭ་ཚང་འདི་ཀའི་བླ་མ་ཁྲི་གདན་ཟུར། ཆོས་ཀྱི་ཁྲིམས་བདག་དགེ་འདུན་དཔལ་ལྡན་དང་། ཆོས་
གྲྭའི་དགེ་བསྐོས་ཐར་བའི་རྒྱལ་མཚན་སོགས་གྲྭ་རྒན་འདུས་སྤྱི་ནས། ལྷ་རྫས་དྲི་མེད་བཅས་བསྐུལ་
ངོར། ཤཱཀྱའི་བཙུན་པ༧ཨ་རོལ་སྐྱེ་མིང་པ་བློ་བཟང་ལུང་རྟོགས་བསྟན་པའི་རྒྱལ་མཚན་ནས།
རབ་བྱུང་བཅུ་དྲུག་པའི་རྣམ་གནོན་ཞེས་པ་ལྕགས་ཕོ་འབྲུག་གི་ལོའི(སྤྱི་ལོ༡༩༤༠ ལོ)དཀར་་་་་་་
ཕྱོགས་ཀྱི་རྒྱལ་བ་དང་པོའི་ཉིན་གྲུབ་པར་བགྱིས་པ་ཛ་ཡནྟུ། །
739



གསུང་ཐོར་བུའི་སྐོར།
༄༅། །རྟེན་བཞེངས་བསོད་ནམས་དཔག་མེད་མཐུས། །གནས་སྐབས་
བློ་བཟང་གྲགས་བསྟན་དར། །འཆད་རྩོད་རྩོམ་པའི་བློ་གྲོས་རྒྱས། །མདོ་
སྔགས་བསྟན་པ་དར་བར་ཤོག །
བསྟན་འགྲོར་གནོད་པའི་བགེགས་ཚོགས་དང་། །ནད་རིམས་གདོན་
བགེགས་འཚེ་བ་ཡིས། །གནོད་པའི་སྤྲིན་ཚོགས་དབྱིངས་སུ་ཞི། །བྱིན་རླབས་
བཅུད་ཀྱིས་འཚོ་བར་ཤོག །
རྣམ་འདྲེན་གང་གི་ཐུགས་རྗེ་ཡིས། །བླ་མ་དགེ་འདུན་སྐུ་ཚེ་བརྟན། །
ཐུགས་མཐུན་ཆོས་སྤྱོད་འཆད་ཉན་འཕེལ། །ལེགས་བྱས་ལྷུན་གྱིས་གྲུབ་པར་
ཤོག །
སྡེ་འདིར་རྒྱལ་དང་རྒྱལ་སྲས་སྤྲུལ་བའི་ཚོགས། །བགྲང་ཡས་རིན་ཆེན་
བྱེ་བའི་ཚོགས་འདུས་ནས། །ཐོས་བསམ་སྒོམ་པ་རྒྱ་མཚོའི་རླབས་ཕྲེང་
གིས། །ལེགས་བྱས་མུ་ཏིག་འཛུམ་འཕྲེང་སྤྲོ་བར་མཛོད། །
གཟི་བྱིན་འོད་དུ་འབར་བའི་རྟེན་བཟང་འདི། །བསྒྲུབས་པའི་མཐུ་
ལས་ཁྱོད་བསྟན་དྲི་མ་མེད། །མདོ་སྔགས་ཆོས་ཀྱི་རྒྱལ་མཚན་ཡོངས་བཟུང་
ནས། །ཕྱོགས་ཀུན་ཕན་བདེའི་གྲུ་ཆར་འཇོ་བར་ཤོག །ཤུ་བྷཾ།
740



ལེགས་བྱས་དགེ་ཚོགས་རྒྱ་མཚོའི་བྱིན་མཐུ་ལས། བཤད་སྒྲུབ་བསྟན་
པ་རིང་དུ་གནས་གྱུར་ཅིག ་ །ཐོས་བསམ་སྒོམ་པ་རྒྱ་མཚོའི་རླབས་ཕྲེང་
གིས། །ལེགས་བྱས་མུ་ཏིག་འཛུམ་ཕྲེང་སྤྲོ་བར་མཛོད། །
འདི་ལྟར་བཞེངས་པའི་དགེ་ཚོགས་མཐུས། །ཁྲིམས་ལྡན་འདུས་པའི་
ཚོགས་རྒྱས་ཤིང༌། །རྣམ་དཀར་ཆོས་སྤྱོད་ཤེས་རབ་འཕེལ། །ལེགས་བྱས་
ལྷུན་གྱིས་གྲུབ་པར་མཛོད། །
མཐར་ཐུག་དོན་ཀུན་གྲུབ་པ་ཡིས། །རྒྱལ་སྲས་སྤྱོད་པའི་རྣམ་ཐར་
དང་། །བླ་མེད་བྱང་ཆུབ་བརྙེས་པའི་ཚུལ། །བདག་སོགས་ཇི་བཞིན་འགྱུར་
བར་ཤོག །སརྦ་ཛ་ཡནྟུ། །
རྟེན་བཞེངས་འདིས་མཚོན་མཐུ་དཔལ་ལས། །ཆོས་སྤྱོད་དར་ཞིང་
རྒྱས་གྱུར་ཅིག །ཕྱོགས་བཅུའི་དགེ་འདུན་འདུ་བ་དང་། །མཆོད་ཚོགས་
དཔག་མེད་སྤྲོ་བར་ཤོག །
བསོད་ནམས་འདི་ཡིས་སྡེ་འདི་ཡི། །འཕྲིན་ལས་སྒོ་བརྒྱ་འབྱེད་པ་
དང་། །བསྟན་འཛིན་མཁས་གྲུབ་འདུ་བ་དང་། །སྲིད་ཞིའི་དགེ་མཚན་རྒྱས་
པར་ཤོག །སརྦ་ཛ་ཡནྟུ།
དགེ་འདིས་གནས་འདིར་བྱིན་ཕབ་ནས། །ཁྲིམས་ལྡན་བསྟན་པ་
འཛིན་པ་དང་། །བཤད་སྒྲུབ་བསྟན་པ་འཛིན་པ་དང༌། །ཕྱོགས་འདིར་བདེ་
སྐྱིད་འཕེལ་བར་མཛོད།།
སྐལ་བཟང་ཉི་མ་སྟོང་ཕྲག་གིས། །བདག་བློའི་པདྨ་ཁ་ཕྱེ་ནས། །སྔོན་
741



བསགས་དགེ་ཚོགས་སྦྲང་རྩིའི་རོ། །མྱངས་ལས་གཏན་བདེའི་དཔལ་ཐོབ་
ཤོག །
བློ་བཟང་བསྟན་མཇལ་དགེ་ཚོགས་མཐུས། །མ་འོངས་བྱམས་པའི་
ཞབས་དྲུང་དུ། །ལེགས་སྐྱེས་ཞལ་མཐོང་བྱང་ཆུབ་ཀྱི། །མཆོག་ཏུ་ལུང་
བསྟན་ཐོབ་པར་ཤོག །
རྣམ་འདྲེན་གང་གི་ཐུགས་རྗེ་ཡིས། །དགེ་འདུན་དཔག་མེད་འདུ་བར་
ཤོག །ནག་ཕྱོགས་མི་མིན་ཤུགས་ཞན་ནས། །དཀར་ཕྱོགས་ལྷ་ཡིས་གྲོགས་
མཛད་ཤོག །སརྦ་སིདྡྷི་ཛ
དགེ་འདིས་གནས་འདིར་བྱིན་ཕབ་ནས། །ཁྲིམས་ལྡན་བསྟན་པ་
འཛིན་པར་ཤོག །ཕྱོགས་བཅུའི་དགེ་འདུན་འདུ་བ་དང་། །བཤད་སྒྲུབ་
བསྟན་པ་འཕེལ་གྱུར་ཅིག །
༄༅། །ཀྱི་གསང་གསུམ་རིན་ཆེན་སྙིང་བོ་སྨིན་པའི་གར། །སྐྱབས་
གནས་ཀུན་འདུས་དྲིན་ཅན་བླ་མ་རྗེ། །མཆོག་གསུམ་རིན་ཆེན་ཆོས་སྲུང་
དབྱེར་མེད་ལ། །སྒོ་གསུམ་གུས་པ་ཆེན་པོས་སྐྱབས་སུ་མཆི། །གངས་རིས་
བསྐོར་བའི་བོད་ཡུལ་གསེར་ལྡན་ལྗོངས། །དབྱིག་གི་ཆར་གྱི་སྙིང་བོ་
བརྩེགས་པའི་སྤོར། །དགེ་བཅུའི་མེ་ཏོག་བཞད་པའི་ལྡིང་ཁང་དུ། །མཐུ་
ལྡན་བསྟན་སྐྱོང་ཞེས་གྲགས་ལྷ་གཉན་ཆེ། །མཁའ་མཉམ་འགྲོ་འདིའི་ལེགས་
742



ཚོགས་འཕེལ་བའི་གཞི། །ཡིད་ལ་རེ་བའི་དོན་ཆེན་འགྲུབ་པའི་སླད། །སྤྱན་
འདྲེན་མ་ངེས་ཞི་ཁྲོ་སྣ་ཚོགས་ཀྱི། །རྣམ་འགྱུར་དུ་མའི་སྒོ་ནས་འདིར་བྱོན་
ལ། །དགྱེས་པས་གདན་ཁྲིར་བཞུགས་ལ་དངོས་བཤམས་དང༌། །ཡིད་སྤྲུལ་
མཆོད་ཚོགས་དཔག་མེད་འབུལ་ལེགས་ན། །བཞེས་ལ་ཁྱོད་བརྟེན་ཡུལ་
ཕྱོགས་སྡེ་འབངས་ཀུན། །ཚེ་དཔལ་བསོད་ནམས་རི་བོ་བཞིན་དུ་བརྟན། །
བཀྲ་ཤིས་བདེ་སྐྱིད་ཉི་ཟླའི་འགྲོས་བཞིན་གསལ། །དབང་ཐང་རིགས་རྒྱུད་
དབྱར་མཚོ་བཞིན་དུ་རྒྱས། །རྨད་བྱུང་ཕུན་ཚོགས་དགེ་བའི་མཚན་མ་ལ། །
སྤྱོད་པའི་བསྐལ་བཟང་མངོན་སུམ་འཆར་བར་ཤོག །
ཅེས་པ་འདི་ནི་བྲག་དཀར་གནས་ཆེན་གྱི་མཐར་འཁོད་པའི་མངའ་འབངས་ལྷ་སྡེའི་དང་་་་
ལྡན་རྣམས་ནས་བསྐུལ་ངོར། ༧ཨ་རོལ་བློ་བཟང་ལུང་རྟོགས་བསྟན་རྒྱུན་དུ་འབོད་པས་བྲིས་
པའོ། །
༄༅ ། །ཁྲོ་བོ་མི་གཡོ་བའི་སྒྲུབ་ཐབ་མདོར་བསྡུས་བསྒོམ་པར་འདོད་པས་སྐྱབས་འགྲོ་
སེམས་བསྐྱེད་སྔོན་དུ་བཏང་ནས། སྭཱ་བྷཱ་ཝས་སྟོང་བར་སྦྱངས། སྟོང་བའི་ངང་ལས་མཚན་
ཉིད་ཡོངས་རྫོགས་པའི། །རིན་ཆེན་ལས་གྲུབ་གཞལ་མེད་ཁང་གི་དབུས། །
འཁོར་ལོ་རྩིབས་བཅུའི་ལྟེ་བར་པད་ཉིའི་གདན། །དེ་སྟེང་བགེགས་ཀྱི་རྒྱལ་
པོ་བསྐྱེལ་བའི་སྟེང་། །ཧཱུྃ་ལས་རལ་གྲི་ཡོངས་སུ་གྱུར་པ་ལས། །མི་གཡོ་སྔོན་
པོ་ཞལ་གཅིག་ཕྱག་གཉིས་པ། །གཡས་པས་ཤེས་རབ་རལ་གྲི་མཁའ་ལ་
འཕྱར། །གཡོན་པས་ཐུགས་ཀར་སྡིགས་མཛུབ་ཞགས་པ་འཛིན། །ཞལ་
743



གདངས་མཆེ་གཙིགས་དམར་ཟླུམ་སྤྱན་གསུམ་བགྲད། །རིན་ཆེན་སྤྲུལ་རྒྱན་
སྟག་ལྤགས་ཤམ་ཐབས་ཅན། །གཡས་བསྐུམ་གཡོན་བརྐྱང་སྟབས་ཀྱིས་དགྲ་
བགེགས་ཐུལ། །ཡེ་ཤེས་མེ་དཔུང་འབར་བའི་ཀློང་ན་བཞུགས། །དེ་ཡི་
ཐུགས་ཀར་ཉི་དཀྱིལ་ས་བོན་མཐར། །བཟླས་བྱས་སྔགས་ཀྱི་ཕྲེང་བས་
བསྐོར་བ་ལས། །འོད་འཕྲོས་བསྟན་དང་འགྲོ་ལ་གནོད་བྱེད་པའི། །ལྟ་ལོག་
ངན་པའི་སྡང་དགྲའི་ཚོགས་རྣམས་ཀུན། །ཚར་བཅད་དབང་དུ་བསྡུས་
ནས་ལས་བཞི་ཡི། །འཕྲིན་ལས་དངོས་གྲུབ་མྱུར་དུ་ཐོབ་པར་གྱུར། །ཨོཾ་ཙནྟ་
མ་ཧཱ་རོ་ཥ་ཎ་ཧཱུྃ་ཕཊ། ཅེས་ཅི་འགྲུབ་བཟླས་མཐར། དགེ་བ་འདི་ཡིས་བདག་
སོགས་འགྲོ་བ་ཀུན། །དགྲ་གདོན་ཉེར་འཚེ་མེ་ཡི་དཔུང་གི་ཚོགས། །ལྷ་ཁྱོད་
ཐུགས་རྗེའི་ཆར་གྱིས་ཉེར་ཞི་ནས། །བསྟན་འགྲོའི་བདེ་སྐྱིད་དཔལ་ལ་སྤྱོད་
གྱུར་ཅིག །
ཅེས་པ་འདི་ནི་དུས་ངན་སྙིགས་མིའི་རང་མཚང་གནོད་པ་བཟློག་ཆེད་དུ་ཨ་རོལ་སྐྱེ་མིང་པ་
ལུང་རྟོགས་བསྟན་རྒྱུན་ནས་ཕྲལ་མར་བྲིས་ནས་ཕྱོགས་ཀུན་ལ་བཀྲམ་པའོ། །
པ་
༄༅། །ཨ་མྲྀ་ཏས་བསངས་སྭ་བྷ་ཝས་སྦྱངས། སྤྲོས་བྲལ་རང་བཞིན་སྟོང་བའི་ངང་
ཉིད་ལས། །ཁཾ་ལས་བུམ་པ་མཚན་ཉིད་རྫོགས་པའི་ནང་། །ཁཾ་ལས་བདྨ་རཾ་
ལས་ཉི་དཀྱིལ་སྟེང་། །ཧཱུྃ་ཡིག་མཐིང་ནག་འོད་ཟེར་འཕྲོ་འདུ་ལས། །སངས་
རྒྱས་འཁོར་ལོ་ཆེན་པོ་ཡབ་ཡུམ་རྣམས། །སྐུ་མདོག་ཕྱག་མཚན་ཁྲོ་ཆས་
ཡོངས་སུ་རྫོགས། །ཡེ་ཤེས་མེ་དཔུང་འབར་བའི་ཀློང་ན་བཞུགས། །སྤྱི་བོར་
744



རིགས་བདག་དོན་ཡོད་གྲུབ་པས་བརྒྱན། །ཐུགས་ཀར་ཉི་དཀྱིལ་ས་བོན་
དང་བཅས་མཐར། །བཟླས་བྱའི་སྔགས་ཀྱི་ཕྲེང་བས་བསྐོར་བ་ལས། །བདུད་
རྩིའི་རྒྱུན་བྱུང་ཉེས་ལྟུང་དྲི་མའི་ཚོགས། །སྦྱོང་བྱེད་བྱིན་རླབས་བདུད་རྩིས་
གང་བར་གྱུར། །ཞེས་བཟླས་པ་གྲུབ་རྗེས་མཆོད་བསྟོད་བྱས་མཐར། བུམ་པའི་ལྷ་འོད་དུ་ཞུ་
ནས་གྲིབ་དང་མི་གཙང་བ་འདག་ངེས་ཀྱི་བདུད་རྩིར་གྱུར། ཞེས་བརྗོད་ལ་མཆོད་བསྟོད་མདོར་
བསྡུས་བྱའོ། །།
ཞེས་པ་འདི་ཡང་ཨ་རོལ་བློ་བཟང་ལུང་རྟོགས་བསྟན་པའི་རྒྱལ་མཚན་གྱིས་བྲིས་པའོ། །
༄༅། །ཧཱུྃ་ཁྱབ་བདག་རྡོ་རྗེ་དང་ནི་ཤ་ཝ་རི། །མི་ཏྲ་ལ་སོགས་དངོས་
བརྒྱུད་བླ་མའི་ཚོགས། །ཡེ་ཤེས་མགོན་པོ་འཁོར་དང་བཅས་པ་ཡིས། །
བདག་ཅག་རིང་ནས་ཉོན་མོངས་དབང་གྱུར་པས། །མི་བཟད་སྡིག་ལྟུང་ཇི་
སྙེད་བསགས་པ་དང་། །སྐུ་གསུང་ཐུགས་ཀྱི་དམ་ཚིག་ཉམས་པ་སོགས། །
ཐུགས་འགལ་ཉེས་ཚོགས་ནོངས་པ་ཅི་བགྱིས་པ། །བཟོད་པར་བཞེས་ལ་བུ་
བཞིན་སྐྱོང་བར་མཛོད། །ཧཱུྃ་བདེ་སྟོང་ཏིང་འཛིན་མཆོག་གི་རོལ་གར་
ལས། །བྱུང་བའི་དམ་རྫས་ཕྱི་ནང་གསང་བ་ཡི། །མཆོད་པའི་སྤྲིན་ཕུང་ལྷ་
ལམ་འཁྲིགས་པ་འདིས། །མྱུར་མཛད་མགོན་པོ་འཁོར་བཅས་མཆོད་པར་
བགྱི། །གདུག་ཅན་སྙིང་ཁྲག་གསེར་སྐྱེམས་བདུད་རྩིའི་མཚོ། །ཤ་རུས་རྒྱན་
ལྡན་དམར་ཆེན་གཏོར་མའི་ཚོགས། །སྣ་ཚོགས་ཕྱག་མཚན་འཇིགས་རུང་
བགོ་བའི་གོས། །ཕྱི་ནང་གསང་རྟེན་ཉེར་སྤྱོད་འདོད་ཡོན་ལྔ། །རི་རབ་རི་
745



བདུན་གོ་མཚོན་བཞོན་པའི་རིགས། །དགྱེས་བྱེད་མཐུན་རྫས་སྤྱན་གཟིགས་
མ་ཚང་མེད། །ཀུན་གསལ་བར་སྣང་མཐོངས་ཀུན་ཡོངས་གང་བ། །བདེ་
སྟོང་མཆོག་གིས་རྒྱས་བཏབ་ཡུལ་བ་འདིས། །མྱུར་མཛད་མགོན་པོ་འཁོར་
བཅས་ཐུགས་དམ་བསྐང་། །ཐུགས་དམ་བསྐངས་ཤིང་ཉམས་ཆགས་དག་
གྱུར་ནས། །མི་མཐུན་ཚོགས་ཀུན་ཞི་ཞིང་གང་བརྩམས་ཀྱི། །རེ་འབྲས་
མཐའ་དག་ཡིད་བཞིན་འགྲུབ་པར་མཛོད། །
ཅེས་པ་འདི་ནི་ཨ་རོལ་བློ་བཟང་བསྟན་རྒྱུན་ནས་བྲིས། །
-
༄༅། །བློ་ཆེན་ཀུན་ཏུ་བཟང་པོའི་སྒྱུ་འཕྲུལ་གྱིས། །ལུང་རྟོགས་དམ་
ཆོས་གསེར་གྱི་སྙེ་མ་འབུམ། །སྐལ་བཟང་རྒྱ་མཚོའི་དཔལ་དུ་འཇོ་ནུས་པ། །
གང་དེར་གསོལ་འདེབས་ཞབས་པད་ཡུན་བརྟན་ཤོག ། །
ཅེས་འཁྱམས་རུའི་ཇ་སག་ཏཱ་བླ་མ་རིན་པོ་ཆེའི་ཞབས་བརྟན་གསོལ་འདེབས་འདི་ནི་་་་་་་
འཁྱམས་རུའི་དགོན་གཞུང་ནས་དངོས་པོའི་སྐྱེས་བཅས་བསྐུལ་ངོར་ཨ་རོལ་སྐྱེ་མིང་པ་བློ་བཟང་་་་་
ལུང་རྟོགས་བསྟན་པའི་མཚན་ནས་འཕྲལ་མར་སྤེལ་བའོ། །
༄༅། །བློ་ཆེན་རྒྱལ་ཀུན་ཡེ་ཤེས་སྒྱུ་འཕྲུལ་ཆེ། །མཁས་བཙུན་བཟང་
ལྡན་ངུར་སྨྲིག་རྣམ་རོལ་ཏེ། །ལུང་རྟོགས་བསྟན་པའི་རྒྱལ་མཚན་སྲིད་པའི་
རྩེར། །སྒྲེང་མཁས་དཔལ་ལྡན་བླ་མར་གསོལ་བ་འདེབས། །ཨོ་ཨ གུ་རུ་སུ་
མ་ཏེ་གཱ་མ་བུདྡྷ་ཤ་ས་ན་སྱ་དྷཱ་ཛ་སརྦ་སིདྡྷི་ཧཱུྃ་ཧཱུྃ། བློ་གྲོས་བཟང་པོའི་ལུང་
རྟོགས་དམ་པའི་ཆོས། །མི་ནུབ་བསྟན་པའི་རྒྱལ་མཚན་བསྒྲེངས་མཛད་
746



ཅིང༌། །གཞན་ཕན་བྱང་ཆུབ་སེམས་ཀྱི་བདུད་རྩིའི་རྒྱུན། །སྩོལ་མཁས་དྲིན་
ཅན་བླ་མར་གསོལ་བ་འདེབས། །ཁྱོད་ཞབས་པུཎྜ་རི་ཀའི་ཕྲེང་མཛེས་པ། །
བདག་ཅག་བསོད་ནམས་རྒྱན་དུ་གུས་མཆོད་པས། །སྲས་ཀྱི་ཐུ་བོར་བྱམས་
བརྩེས་ཉེར་བཟུང་ནས། །དོན་གཉིས་དགའ་སྟོན་འདབ་བརྒྱ་བཞད་གྱུར་
ཅིག །
ཅེས་པ་འདི་ཡང་ལྕང་ལུང་ལྷ་མཁར་གྱི་དགེ་སློང་དགེ་འདུན་གྲགས་པས་བསྐུར་ངོར༧ཨ་་་
རོལ་ལུང་རྟོགས་བསྟན་རྒྱན་གྱིས་བྲིས་པའོ། ། །
-
༄༅། །དཔལ་སྐུ་བཞིའི་ཕོ་བྲང་ཉམས་དགའ་བ། །ཁོང་མཁས་གྲུབ་
བྱིན་རླབས་གནས་མཆོག་འདིར། །སྐུ་གསང་གསུམ་མི་ཟད་འཁོར་ལོའི་
མཛོད། །དཔལ་དང་པོའི་སངས་རྒྱས་དབྱེར་མེད་པ། །མགོན་ལུང་རྟོགས་
བསྟན་པའི་རྒྱལ་མཚན་ལས། །རྒྱུད་སྨིན་བྱེད་དབང་བསྐུར་ཐོབ་པའི་
མཐུས། །ཞིང་མཆོག་གྱུར་ཤམྦྷ་ལར་སྐྱེས་ནས། །གཏན་འཆི་བ་མེད་པའི་
དཔལ་ཐོབ་ཤོག །
ཅེས་པ་འདི་ནི་སྤྲེལ་རྫོང་བླ་གྲྭ་སྤྱི་ལ༧ཨ་རོལ་སྐྱེ་མིང་པས་བྲིས་པ་ཛ་ཡནྟུ། །
༄༅། །ཨོཾ་གུ་རུ་ཡི་དམ་རྒྱལ་མཚན་རྩེ་མོའི་ཏོག །དཔུང་རྒྱན་ལྷ་
ཚོགས་ཁྱོད་ལ་སྐྱབས་སུ་མཆི། །བདག་ཅག་སྙིང་ནས་གསོལ་བ་བཏབ་པའི་
མཐུས། །རྒུད་པ་ཀུན་ལས་མྱུར་ཏུ་བསྐྱབ་ཏུ་གསོལ། །ཨོཾ་ཧཱུཾ་སྭཱ་ཧཱ། དཔུང་
རྒྱན་ལྷ་ཚོགས་ཁྱོད་ཀྱི་རྫུ་འཕྲུལ་མཐུས། །བདག་དང་རྒྱུ་འབྱོར་ཡོན་བདག་
747



འཁོར་བཅས་ལ། །རྨི་ལམ་ངན་དང་བསམ་ངན་སྦྱོར་རྩུབ་བཟློག །བྱད་ཁ་
ཕུར་ཁ་འཐབ་རྩོད་འཁྲུག་ལོང་བཟློག །སྲོག་ལས་དབང་ཐང་ཀླུང་རྟ་རྒུད་
པ་པ ཟློག །མི་ལ་ན་ཚ་ཕྱུགས་ལ་གོད་ཁ་བཟློག །ཚེ་དང་བསོད་ནམས་
དཔལ་དང་གྲགས་པ་སོགས། །ཉིན་མཚན་ཀུན་ཏུ་བདེ་ལེགས་མཛད་དུ་
གསོལ། །
ཞེས་པ་འདི་ནི།
༧ ཨ་རོལ་བློ་བཟང་ལུང་རྟོགས་བསྟན་པའི་རྒྱལ་མཚན་གྱིས་བྲིས་པ་ཛ་
༄༅། །ཀྱི་ངོ་མཚར་བསོད་ནམས་ཁྱུང་ཆེན་མཁའ་ལ་ལྡིང་། །མཚན་
སྙན་གཡུ་འབྲུག་བཞད་པའི་འཕྲིན་ལས་སྤེལ། །ཕས་རྒོད་ཟིལ་གནོན་སེང་
ཆེན་གངས་རྩེར་འགྱིང༌། །དཔའ་བསྟན་རྒྱ་སྟག་ཁྲ་བོས་བདུད་དང་
བགེགས། །ཕྱེར་འཐག་བཀྲ་ཤིས་བདེ་སྐྱིད་ཕྱྭ་གཡང་འཕེལ། །ཕུན་ཚོགས་
མངའ་ཐང་རླུང་རྟ་དར་བར་མཛོད། ། །
ཅེས་པ་འདི་ནི༧ཨ་རོལ་སྐྱེ་མིང་པ་ལུང་རྟོགས་བསྟན་རྒྱུན་ནས་བྲིས་པ་ཛ་ཡནྟུ། །
༄༅ ། །མགོན་ཁྱད་འཕགས་ཕྱག་ན་པདྨོ་དང༌། །གྲོགས་ཁྱད་འཕགས་
དམར་སེར་འདུས་པའི་སྡེ། །གནས་ཁྱད་འཕགས་འདུ་མོ་ཆོས་ཀྱི་རྫོང་། །
དུས་སྐད་ཅིག་མི་འབྲལ་བརྟན་པར་ཤོག །
ཅེས་པ་འདི་ནི་༧ཨ་རོལ་མེ་ཏོག་གསུམ་པ་ནས་བྲིས་པ་ཛ་ཡནྟུ། །
748



-
༄༅། །འཇམ་པའི་དབྱངས་ཀྱི་འདོད་གསོལ་ཞེས་བྱ་བ། རྒྱལ་ཀུན་སྙིང་རྗེའི་འོ་
མཚོ་བཞད་པའི་དབུས། །བྱང་སེམས་དྲི་བཟང་རྫོགས་པའི་པད་དཀར་
སྟེང་། །མཁྱེན་རབ་ཀུན་འདུས་འཇམ་དབྱངས་གཞོན་ནུ་ཡིས། །ཆོས་རབ་
རྣམ་འབྱེད་ཤེས་རབ་དེང་འདིར་སྩོལ། །རྣམ་དཔྱོད་དཀྱུས་རིང་ཟུང་གིས་
ཤེས་བྱའི་དོན། །ཇི་བཞིན་མ་ནོར་རྟོགས་པའི་ལྡེ་མིག་གིས། །སྐལ་བཟང་བློ་
གྲོས་སྒོ་བརྒྱ་འབྱེད་བྱེད་པའི། །ལེགས་བཤད་མ་འདྲེས་འཆད་པའི་དངོས་
གྲུབ་སྩོལ། །ཕས་རྒོལ་ལོག་རྟོག་ཚང་ཚིང་འཁྲིག་པའི་ནགས། །རིགས་པ་
རྣམ་བཞིའི་མེ་ལྕེའི་ཕྱོགས་གཅིག་གིས། །བསྲེགས་པས་མཁས་རློམ་ཕལ་གྱི་
སྙིང་འདར་བའི། །ཐོགས་མེད་རིགས་འཕྲུལ་རྩོད་པའི་དངོས་གྲུབ་སྩོལ། །
མཚོ་བྱུང་ཕྱག་གི་འཁྲི་ཤིང་ལྡེམ་པ་ལས། །རྒྱུད་མངས་སྒྲ་དབྱངས་བཞད་
པས་ཡིད་ཚིམས་ཏེ། །སྙན་ཚིག་དོན་ལྡན་དྲན་དབང་ཡིད་འཕྲོག་པའི། །
རྩོམ་མཁས་དཔའ་བོའི་དངོས་གྲུབ་བདག་ལ་སྩོལ། །འཇམ་དབྱངས་ཞི་ཁྲོའི་
ཐུགས་གསང་འཁོར་ལོའི་སྔགས། །ཏིང་འཛིན་དམིགས་པའི་འོད་ཟེར་སྤྲོ་
བསྡུ་ལས། །བདག་སྙིང་ཆོས་ཀྱི་འཁོར་ལོར་བརྟན་བྱས་ཏེ། །ཆེས་གསལ་
མྱུར་ཟབ་ཤེས་རབ་བདག་ལ་སྩོལ། །ཤེས་རིག་དྭངས་གསལ་མེ་ལོང་འཛུམ་
པའི་གྲྭར། །མདོ་སྔགས་རིག་གནས་གནད་དོན་གཟུགས་བརྙན་འབུམ། །
གང་ཤར་བླང་དོར་ཕྲ་ཞིབ་མ་འདྲེས་པ། །ནམ་ཡང་མི་བརྗེད་གཟུངས་ཀྱི་
དངོས་གྲུབ་སྩོལ། །གང་ཤེས་ཆར་གྱི་སྙིང་བོ་མ་ལུས་པས། །རང་རྒྱུད་འབར་
བའི་མེ་དཔུང་ཀུན་གཞིལ་ཏེ། །ཞི་དུལ་བག་ཡོད་ངེས་འབྱུང་བྱང་སེམས་
749



ཀྱི། །འབྲས་བཟང་རྒྱལ་སྲས་སྤྱོད་པའི་དངོས་གྲུབ་སྩོལ། །འཇམ་དབྱངས་
བྱིན་རླབས་ཉི་མ་གཞོན་ནུའི་འོད། །ལམ་བཟང་གསལ་བྱེད་ཉམས་ལེན་མེ་
ཤེལ་ལ། །ཕོག་པས་སྡིག་ལྟུང་དྲི་མའི་ཚོགས་སྦྱངས་ཏེ། །འཕྲིན་ལས་འོ་མའི་
རྒྱ་མཚོས་དུས་ཀུན་སྐྱོངས། །མདོར་ན་ཚེ་རབས་པདྨོའི་ཕྲེང་བ་ཀུན། །རྗེ་
བཙུན་ཞི་ཁྲོའི་ཐུགས་རྗེའི་གསེར་སྐུད་ཀྱིས། །སྦྲེལ་བའི་རང་མདངས་ཀྱོ་བ་
རྣོན་པོ་ཡིས། །ཀུན་གཟིགས་ཞིང་དུ་འདྲེན་པའི་དེད་དཔོན་མཛོད། །ཅེས་
དང་། བརྩེ་ལྡན་ཁྱོད་ཀྱི XXX གསོལ། །ཆོས་ཀུན་ཚིག་དོན XXX
རློབས། །གང་ཚེ་བལྟ་བར XXX ། །XXX མཇལ་བར་ཤོག །ཅེས་སོགས་
འདོད་གསོལ་སྨོན་ལམ་རྒྱས་བསྡུས་སྐབས་དང་སྟུན་ཅིག །
ཅེས་པ་འདི་ཡང༧ཨ་རོལ་སྐྱེ་མིང་པ་བློ་བཟང་ལུང་རྟོགས་བསྟན་རྒྱུན་ནས་བྲིས་པ་དགེའོ། །
750



མཇུག་བྱང་།
《 རྗེ་བཙུན་ཨ་རོལ་རྡོ་རྗེ་འཆང་སྐུ་ཕྲེང་གསུམ་པ་བློ་བཟང་ལུང་་་་་་་་་
རྟོགས་བསྟན་པའི་རྒྱལ་མཚན་གྱི་གསུང་རྩོམ་ཕྱོགས་བསྒྲིགས》འདིའི་མ་་་་
དཔེ་ནི་མདོ་སྨད་རྫོང་བཞིའི་ཡ་གྱལ་དཔལ་འཁོར་ལོ་སྡོམ་པའི་གནས་་་་་་་
མཆོག་བྲག་དཀར་སྤྲེལ་རྫོང་དགོན་ཐོས་བསམ་ཡོན་ཏན་དར་རྒྱས་གླིང་་་་་་
ནས་འདོན་སྤྲོད་བྱས་པ་ཡིན་ཞིང་། གཞུང་འདིའི་བྱེད་པོ་སྐུ་གཞོགས་ཨ་
རོལ་ཚང་ནི་བོད་བརྒྱུད་ནང་བསྟན་རིག་པ་གཙོ་བྱས་པའི་མདོ་རྒྱུད་རིག་་་་་
གནས་ཡོད་རྒུ་ལ་མངའ་བརྙེས་ཤིང་། གངས་ཅན་རིག་གནས་འཛིན་སྐྱོང་
སྤེལ་གསུམ་ལ་ཕྱག་རྗེས་ཆེ་བ། ཐོས་བསམ་སྒོམ་གསུམ་དང་མཁས་བཙུན་
བཟང་གསུམ། འཆད་རྩོད་རྩོམ་གསུམ་ཀུན་ལ་བྱང་གོམས་ལྡན་པའི་བླ་ཆེན་
མཁས་གྲུབ་ཕྱོགས་ལྷུང་བྲལ་བ་ཀུན་གྱིས་ཁས་ལེན་པ་ཞིག་ཡིན་པར་མ་ཟད།
ཁོང་གི་བརྩམས་ཆོས་མཐའ་དག་ལའང་གཞན་དང་མི་མཐུན་པའི་ཁྱད་་་་་་
ཆོས་གང་མང་ལྡན་ཡོད་ཅིང་དཔྱད་གཞིའི་རིན་ཐང་ཤིན་ཏུ་ཆེ། ཁྱད་པར་
དུ་ཁོང་རིན་པོ་ཆེའི་ཚབ་མཚོན་གཞུང་དཔེ་བསྟན་འཛིན་བྱེ་བའི་འཇུག་་་་་
ངོགས་དམ་པ《 བྱང་ཆུབ་བདེ་ལམ་གྱི་དམིགས་ཁྲིད་ངོ་མཚར་འོད་ཀྱི་དྲ་བ་
སྤྲོ་བའི་ཉི་ཟླའི་སྣང་བ་བློ་མུན་སེལ་བའི་རྒྱན 》ཞེས་བྱ་བ་འདི་ལ་དཔྱད་་་་་
751



གཞིའི་ཁུངས་བཙུན་པ་དང་ལྟ་བ་ཡང་དག་པ། བརྗོད་བྱའི་དོན་ཟབ་ཅིང་
རྗོད་བྱེད་ཀྱི་ཚིག་སྦྱོར་ལེགས་པ་སོགས་ཐུན་མིན་ཁྱད་ཆོས་ལྷག་ཏུ་ལྡན་ཕྱིར།
སྙིགས་དུས་མཁས་པའི་གཙུག་ནོར་རྡོ་སྦིས་དགེ་བཤེས་ཤེས་རབ་རྒྱ་མཚོ་་་་
མཆོག་གིས་ཀྱང་གཞུང་འདི་མཇལ་མ་ཐག་སྙིམ་པ་བྲང་ཁར་སྦྱོར་བཞིན་་་་་
གདེང་འཇོག་མཐོན་པོ་མཛད་མྱོང་ལ། ཕྱིས་ཀྱི་མཁས་པ་ཕལ་མོ་ཆེས་ཚད་
མར་འཛིན་ཅིང་གཙུག་ཏུ་བཀུར་བའི་གཞུང་གྲགས་ཆེན་མཆོག་ཏུ་གྱུར་པ་
ཞིག་ལགས། འདིའི་མཐའ་རྒྱུན་ལྟ་བུ་རྟོགས་བརྗོད་དང་ལམ་རིམ་ཟིན་བྲིས།
གནས་བསྟོད། བཅའ་ཡིག བསླབ་མགུར་སོགས་ཐོར་རྩོམ་རྣམས་ཀྱི་དཔེ་
རྒྱུན་ཡང་ཤིན་ཏུ་དཀོན་ཞིང་རྩ་ཆེ་བས་ན། ང་ཚོས་གནའ་གཞུང་མྱུར་སྐྱོབ་
ཀྱི་ཀུན་སློང་རྣམ་དག་བཅངས་ཏེ་གང་མགྱོགས་ཅི་མྱུར་སྒོས་འཚོལ་སྡུད་་་་
དག་སྒྲིག་བྱས་པ་ཡིན། གཞན་ཡང《 ལམ་རིམ་བླ་བརྒྱུད་ཀྱི་སྐུ་བརྙན་
གསར་བཞེངས་ཀྱི་རྟེན་ཡིག་དོན་ལྡན་ནོར་བུའི་འཁྲི་ཤིང 》སོགས་དེབ་་་་་
འདིར་མ་ཚུད་པའི་ལྗགས་རྩོམ་ཡང་འགའ་རེ་མཆིས་པར་བཤད་ཀྱང་།
ཐེངས་འདིར་ལག་སོན་མ་བྱུང་བས་མྱུར་སྐྱོབ་དཔར་འདེབས་བྱེད་མ་ཐུབ།
འདིར་བཞུགས་ཀྱི་མ་ཕྱིའི་ཡིག་དོན་སྐོར་ལ་ཐོག་མའི་ཞུས་དག་གནང་་་་་་
མཁན་གཙོ་བོ་ནི་མཚོ་ལྷོ་ཁུལ་བོད་ཀྱི་སྐད་ཡིག་ལས་སྒྲུབ་ལྷན་ཁང་གི་་་་་་
གཞུང་ཞབས་པ་ཚེ་སྐྱོང་ཡིན་ཞིང་ཁོས་རང་བབས་བྱ་བ་གང་ནུས་ཅི་ལྕོགས་
ཀྱིས་དང་དུ་བླངས་ཏེ། མ་ཕྱིའི་དཔར་ཡིག་ཁྲོད་བྱུང་བའི་ཡིག་ནོར་དང་
ཆད་ལྷག་གང་མཐོང་དཀའ་ཚེགས་ལ་མ་འཛེམས་པར་སུམ་རྟགས་དག་་་་་་
752



གསུམ་གྱི་དགོངས་བཞེད་དང་མི་འགལ་བར་བརྡ་སྤྲོད་གཞུང་ལ་བསྟུན་ཅི་
ཐུབ་བྱས་ནས་དག་བཅོས་ལེགས་པོ་བྱས་ཡོད། ཡིན་ན་ཡང་མ་ཕྱིའི་དཔར་
ཡིག་ལ་དེ་འདྲ་དག་ཆ་མེད་ཅིང་གསལ་ཁ་མེད་པ། ནོག་རིབ་ཀྱི་དྲི་མས་
གོས་པ། པར་རྐོན་གྱིས་ཐུགས་མཉམ་མ་བཞག་པར་ཚེག་གནས་བརྗེ་བ་
དང་པ་བའི་ཁྱད་མ་ཕྱེ་བ། དུས་གསུམ་གྱི་དབྱེ་བ་མ་འཁོར་བ། ཚིག་ཕྲད་
ཀྱི་ཐོབ་ཐང་ནོར་བ་སོགས་སྐྱོན་དང་ནོར་འཁྲུལ་ཀྱི་དཀའ་འགག་གང་མང་
བརྒྱུད་མྱོང་བས། ད་དུང་མིག་གིས་མ་ཟིན་པའི་ཡིག་ནོར་དང་ཆད་ལྷག་ཅི་
རིགས་བྱུང་ཡོད་ངེས་ན། མཁྱེན་དཔྱོད་ཡངས་པའི་ཀློག་མཁན་ཚོས་འཛེམ་
མེད་ནོར་བཅོས་ཀྱི་དགོངས་འཆར་ལྷུག་སྩོལ་ཡོད་པར་ཞུ་ཞིང་། ཞར་ལ་
ཡིག་རྒྱག་མཁན་བསོད་ནམས་རྡོ་རྗེ་དང་ལྷ་སྐྱིད་སྒྲོལ་མ། ཀུན་བཟང་སྒྲོལ་
མ། ཀྲའོ་ཞི་ལིན། དཔའ་མོ་མཁར་བཅས་ཀྱིས་ཉིན་དང་མཚན་བསྟུད་དེ་
གློག་འཕྲུལ་ཡིག་རྒྱག་གི་ལས་འགན་ལྷུར་བཞེས་གནང་བ་དང་། ལས་
ཁུངས་ཀྱི་འགོ་འདྲེན་དཔལ་ཆེན་རྒྱལ་གྱིས་ཐོག་མཐའ་བར་གསུམ་དུ་དག་
སྒྲིག་བྱ་བར་ཐུགས་ཁུར་ཟབ་བཞེས་གནང་སྟེ་ལས་དོན་མྱུར་སྒྲུབ་དགོས་་་་་་
ཚུལ་གྱི་བཀའ་སློབ་སྐུལ་ལྕག་ཡང་ཡང་བཏང་བ། སྐུ་ཞབས་ཤ་བོ་དོན་
འགྲུབ་དང་དཀོན་མཆོག་བསམ་གྲུབ། པདྨ་དབང་ཕྱུག ཚེ་རིང་སྐྱིད།
སྟག་འབུམ་རྒྱལ། ཚེ་མ་སྐྱིད་བཅས་ཀྱིས་ཀྱང་དཔེ་བསྡུར་ཞུ་དག་དང་མ་
ཡིག་བཤུས་འབྲི་སོགས་ཀྱི་རམ་འདེགས་རེ་བྱས་མྱོང་བས། འདིར་ཆེད་དུ་
བཀའ་དྲིན་ཆེ་ཞུ་རྒྱུ་ཡིན་ལ། ལྷག་པར་དུ་དེབ་འདི་དཔེ་སྐྲུན་བྱེད་པའི་
753



སྐབས་སྐུ་ཞབས་རྡོ་རྗེ་ཚེ་རིང་ལགས་ཀྱིས་རྩོམ་སྒྲིག་གི་འགན་འཁུར་བ་དང་
རྗེ་ཉིད་ཀྱི་གདན་ས་སྐྱོང་འགན་པ་ཐུགས་ཀྱི་སྲས་པོ་བྲག་དཀར་བློ་བཟང་་་་
ཆོས་ཀྱི་ཉི་མ་དཔལ་བཟང་པོས་བླ་མའི་བཀའ་དྲིན་འཇལ་བ་ལ། ཇི་སྐད་དུ།
མཛད་པ་ཀུན་ལས་གསུང་གི་ནི། །མཛད་པ་མཆོག་ཡིན་ཞེས་པ་ལྟར་བླ་
མའི་གསུང་རྩོམ་གང་བཞུགས་འཚོལ་སྡུད་མྱུར་སྐྱོབ་རྒྱུན་འཛིན་ལས་ལྷག་
པ་མེད་སྙམ་ནས་དཔར་སྐྲུན་ཉེར་མཁོའི་འགྲོ་གྲོན་མ་དངུལ་སྦྱོར་འཇགས་
གནང་བར་མ་ཟད། གསུང་རྩོམ་གྱི་མཇུག་ཏུ་པར་བྱང་སྨོན་ཚིག་བརྩམས་
ནས་རང་ཉིད་ཀྱི་ཐུགས་བློ་དཀར་པོ་མཚོན་པར་བྱས། དེ་མིན་ད་དུང་
འཁྱམས་རུའི་ཨ་ལགས་ཁྲི་བ་ཚང་གིས་མ་དངུལ་གྱི་ཞལ་འདེབས་གནང་བ་
དང་སྤྲེལ་རྫོང་དགོན་གྱི་དགེ་སློང་ལྷག་བསམ་ཅན་སྔ་རྒྱུའི་འཇིགས་གྲགས་
དང་སྐལ་བཟང་དགེ་འདུན། ནགས་རྒན་སྦྱིན་པ་སོགས་རྣམ་དཔྱོད་ཡངས་
པའི་གྲྭ་བཙུན་འགས་ཀྱང་མ་དཔེ་འཚོལ་སྡུད་དང་གཡར་སྤྱོད་ཕྱོགས་ལ་་་་་
རོགས་རམ་གང་མང་བགྱིས་མྱོང་བས། འདིར་སྒོས་སུ་ཁོ་ཚོར་བཀའ་དྲིན་
ཆེ་ཞུ་བ་ལགས།
མཚོ་ལྷོ་ཁུལ་བོད་ཀྱི་སྐད་ཡིག་བྱ་བའི་ཨུ་ཡོན་ལྷན་ཁང་ནས།
སྤྱི་ལོ 2001 ལོའི་ཟླ 4 བའི་ཚེས 15 ལ།
754



པར་སྐྲུན་སྨོན་ཚིག
༄༅། །ཨོཾ་སྭ་སྟི། བློ་བཟང་རྒྱལ་བའི་ཐུགས་ཀྱི་བཅུད། ལུང་རྟོགས་
བསྟན་པའི་རྒྱལ་མཚན་མཆོག །མཁྱེན་རབ་རྩལ་གྱིས་སྲིད་པའི་སྤོར། །
བསྒྲེངས་མཛད་བླ་མ་མཆོག་ལ་གུས། །ཨེ་མ་གང་གི་གསང་གསུམ་འཕྲུལ། །
དབྱངས་སུ་འཕོས་པའི་ཉི་གཞོན་གྱིས། །རྨོངས་པའི་སྨག་ཆེན་བསལ་བྱས་
ཏེ། །ཐར་བའི་ལམ་བཟང་ཅི་ཡང་གསལ། །གང་དེའི་ལེགས་བཤད་སྣང་
བའི་གཏེར། །སྲིད་ཞིའི་སྡུག་མུན་སྐྱོབ་ཕྱིར་དུ། །སྐྱེ་རྒུའི་དཔལ་དུ་བསྐྲུན་པ་
ལ། །མ་བསྐུལ་ལྷག་བསམ་དག་པའི་ངོས། །གཡུ་རྔོག་རྩ་བ་རྒན་གྱ་དང་། །
དམེ་སྐོར་མཁར་རོ་བཙན་མོ་ཡིས། །མཐུན་རྐྱེན་ལེགས་སྦྱར་སྐྱ་རེངས་
ཀྱིས། །དྲངས་པའི་གསུང་རབ་ཉིན་བྱེད་དབང་། །འགྲོ་འདིའི་བསོད་ནམས་
ཤར་རིའི་རྩེར། །འཕྲིན་ལས་འོད་ཟེར་སྟོང་འབར་བས། །རྒྱལ་བསྟན་
པདྨའི་དགའ་ཚལ་ཁྱོན། །མཐའ་མེད་བཞད་འདི་སུ་ཡིས་བསྐྲུན། །ཚུལ་
འདིར་འབད་པའི་དགེ་ཚོགས་ཀྱིས། །ལྟ་སྒོམ་སྤྱོད་པ་གང་གི་ཆ། །དྲི་མས་
ཡོངས་དབེན་རྒྱལ་བའི་བསྟན། །ཕྱོགས་ཀུན་ཁྱབ་ཅིང་གནས་གྱུར་ཅིག །
འཇིགས་མེད་མཁྱེན་པའི་མཁའ་དབྱིངས་སུ། །ལུང་རྟོགས་ཉི་ཟླའི་དཀྱིལ་
འཁོར་ཆེ། །གུས་རྟག་བརྩོན་པས་དྲངས་མཁས་པའི། །སྐྱེས་ཆེན་དམ་པས་
755



ས་ཁྱབ་ཤོག །ལུང་རིགས་མཆེ་སྡེར་བགྲད་པ་ཡིས། །ཕས་རྒོལ་གླང་བོའི་
སྲོག་འཇོམས་པའི། །རིགས་སྨྲ་སེང་ཆེན་བྱེ་བ་ཡིས། །ཐུབ་བསྟན་གངས་རི་
སྐྱོང་གྱུར་ཅིག །རྒྱལ་ཀུན་གསང་གསུམ་ནུས་པའི་དཔྱིད། །ངུར་སྨྲིག་གར་
དུ་ཟློས་པ་དེས། །བདག་སོགས་ཚེ་རབས་པདྨའི་ཕྲེང་། །རྗེས་བཟུང་ཁྱེད་
དང་འབྲལ་མེད་ཤོག །ལེགས་བཤད་དཔར་དུ་བསྐྲུན་པའི་དགེས། །ཡངས་
པའི་འཇིག་རྟེན་ཁམས་ཀུན་ཏུ། །ཉེས་ཚོགས་རྒུད་པའི་མིང་མེད་པར། །
ལེགས་ཚོགས་དཔལ་ལ་རྣམ་རོལ་ཤོག ། །
ཅེས་རྩ་བའི་བླ་མ་ཨ་རོལ་རྡོ་རྗེ་འཆང་གང་གི་གསུང་རྩོམ་པར་དུ་བསྐྲུན་པའི་སྨོན་་་་
ཚིག་ཏུ་རྗེ་ཉིད་ཀྱི་སློབ་འབངས་བྲག་དཀར་སྤྲུལ་མིང་པ་བློ་བཟང་ཆོས་ཀྱི་ཉི་མས་སྤྱི་
ལོ༢༠༠༡ལོའི་ཟླ༤བའི་ཚེས༡ ༥ལ་སྦྱར་བ་དགེའོ། ། །
756



རྩོམ་སྒྲིག་འགན་འཁུར་པ།
མདུན་ཤོག་མཛེས་རིས་པ།
མདུན་ཤོག་གཟིགས་བྱང་པ།
རྡོ་རྗེ་ཚེ་རིང་།
ཚེ་གོ།
ཚེ་སྐྱོང་།
རྗེ་ཨ་རོལ་བློ་བཟང་ལུང་རྟོགས་བསྟན་པའི་རྒྱལ་མཚན་གྱི་
གསུང་རྩོམ་ཕྱོགས་བསྒྲིགས།
མཚོ་ལྷོ་ཁུལ་བོད་ཀྱི་སྐད་ཡིག་བྱ་བའི་ཨུ་ཡོན་ལྷན་ཁང་གིས་
འཚོལ་སྡུད་ལེགས་སྒྲིག་བྱས།
བརཕྱིན། མཚོ་སྔོན་མི་རིགས་དཔེ་སྐྲུན་ཁང་། （ཟི་ལིང་གྲོང་ཁྱེར་ཐུན་རིན་ལམ་སྒོ་ཨང10)
འགྲེམས་སྤེལ།
སྦྲག་ཨང810001 ཁ་པར614346
བརྒྱུད་འཚོང་། མཚོ་སྔོན་ཞིང་ཆེན་ཞིན་ཧྭ་དཔེ་ཁང་།
པར་འདེབས། མཚོ་སྔོན་ཟི་ལིང་པར་ཁང་།
དེབ་ཚད། 850x11681/32
དཔར་ཤོག 24.25
མིག་གྲངས། ཁྲི50
གསབ་ཤོག 1
པར་ཐེངས། 2002ལོའི་ཟླ7པར་པར་གཞི་དང་པོ་བསྒྲིགས།
དཔར་ཐེངས། 2002ལོའི་ཟླ7པར་དཔར་ཐེངས་དང་པོ་དཔར།
པར་གྲངས། 4 500
དཔེརྟགས། ISBN7-5420-0878-1/B•36
རིན་གོང་སྒོར30.00
པར་གཞི་འདི་གར་དབང་བས་པར་བཤུས་བརྐུབནཟིམས་ཆད་ཐོག
（ཤོག་ངོས་ཆད་ནོར་སློག་སྐྱོན་གང་རུང་ཡོད་ཚེ་པར་ཁང་ལ་དྲི་གཏུག་བྱ)



第三世阿饶罗桑伦朵旦贝尖赞文集
海南州藏语文工作委员会搜集整理
发行:
出版,
青海民族出版社(西宁市同仁路10号)
邮政编码 810001 电话 6143426
销:青海省新华书店
印刷:青海西宁印刷厂
开 本: 850x1168 1/32
印张:24.25
字数:500千
插页:1
版次: 2002年7月第1版
印次: 2002年7月第1次印刷
印数:4500
书 号 :ISBN 7-5420 - 0878-1/B-36
定 价 :30.00 元
版权所有,翻印必究
(书中如有缺页、错页及倒装请与工厂联系)
有il
